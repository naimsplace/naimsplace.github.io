<!DOCTYPE html>
<html xmlns="http://www.w3.org/1999/xhtml" lang xml:lang>
<head>
  <meta charset="utf-8" />
  <meta name="generator" content="pandoc" />
  <meta name="viewport" content="width=device-width, initial-scale=1.0, user-scalable=yes" />
  <meta name="author" content="Naim al-Gharib" />
  <title>Den islamiske mentalitet (Bog 1)</title>
  <style>
    html {
      line-height: 1.7;
      font-family: Georgia, serif;
      font-size: 20px;
      color: #1a1a1a;
      background-color: #fdfdfd;
    }
    body {
      margin: 0 auto;
      max-width: 40em;
      padding-left: 50px;
      padding-right: 50px;
      padding-top: 50px;
      padding-bottom: 50px;
      hyphens: auto;
      word-wrap: break-word;
      text-rendering: optimizeLegibility;
      font-kerning: normal;
    }
    @media (max-width: 600px) {
      body {
        font-size: 0.9em;
        padding: 1em;
      }
    }
    @media print {
      body {
        background-color: transparent;
        color: black;
      }
      p, h2, h3 {
        orphans: 3;
        widows: 3;
      }
      h2, h3, h4 {
        page-break-after: avoid;
      }
    }
    p {
      margin-top: 1.7em;
    }
    a {
      color: #1a1a1a;
    }
    a:visited {
      color: #1a1a1a;
    }
    img {
      max-width: 100%;
    }
    h1, h2, h3, h4, h5, h6 {
      margin-top: 1.7em;
    }
    ol, ul {
      padding-left: 1.7em;
      margin-top: 1.7em;
    }
    li > ol, li > ul {
      margin-top: 0;
    }
    blockquote {
      margin: 1.7em 0 1.7em 1.7em;
      padding-left: 1em;
      border-left: 2px solid #e6e6e6;
      font-style: italic;
    }
    code {
      font-family: Menlo, Monaco, 'Lucida Console', Consolas, monospace;
      background-color: #f0f0f0;
      font-size: 85%;
      margin: 0;
      padding: .2em .4em;
    }
    pre {
      line-height: 1.5em;
      padding: 1em;
      background-color: #f0f0f0;
      overflow: auto;
    }
    pre code {
      padding: 0;
      overflow: visible;
    }
    hr {
      background-color: #1a1a1a;
      border: none;
      height: 1px;
      margin-top: 1.7em;
    }
    table {
      border-collapse: collapse;
      width: 100%;
      overflow-x: auto;
      display: block;
    }
    th, td {
      border-bottom: 1px solid lightgray;
      padding: 1em 3em 1em 0;
    }
    header {
      margin-bottom: 6em;
      text-align: center;
    }
    nav a:not(:hover) {
      text-decoration: none;
    }
    code{white-space: pre-wrap;}
    span.smallcaps{font-variant: small-caps;}
    span.underline{text-decoration: underline;}
    div.column{display: inline-block; vertical-align: top; width: 50%;}
    div.hanging-indent{margin-left: 1.5em; text-indent: -1.5em;}
    ul.task-list{list-style: none;}
    .display.math{display: block; text-align: center; margin: 0.5rem auto;}
  </style>
  <!--[if lt IE 9]>
    <script src="//cdnjs.cloudflare.com/ajax/libs/html5shiv/3.7.3/html5shiv-printshiv.min.js"></script>
  <![endif]-->
  <style type="text/css">
  body {
      font-family:"Garamond";
      font-size:100%;
  }

  h1 a, h2 a, h3 a, h4 a, h5 a, h6 a {
      color:black;
      text-decoration:none;
  }

  hr {
  	display:none;
  }

  tbody, tr, td {
  	border:0;
  }

  table {
  	border:1px solid #555;
  }

  th {
  	border:1px solid #888;
  	background-color:#eee;
  }

  td {
  	border:1px dotted #999;
  }

  pre {
  	text-align:left;
  	margin:0 auto;
  	border:1px solid #94DA3A;
  	padding:5px;
  	width:90%;
  	background-color:#e7ffc7;
  	font-size:80%;
  	font-family:Tahoma, "Bitstream Vera Sans", "DejaVu Sans", Verdana, Geneva, Arial, Sans-serif;
  	white-space: pre-wrap;       /* css-3 */
  	white-space: -moz-pre-wrap !important;  /* Mozilla, since 1999 */
  	white-space: -pre-wrap;      /* Opera 4-6 */
  	white-space: -o-pre-wrap;    /* Opera 7 */
  	word-wrap: break-word;       /* Internet Explorer 5.5+ */
  }
  </style>
</head>
<body>
<header id="title-block-header">
<h1 class="title">Den islamiske mentalitet (Bog 1)</h1>
<p class="author">Naim al-Gharib</p>
<p class="date">Version: 1.4.0<br><span style='font-size:small;'>Oprettet: 18-05-2016<br>Sidst opdateret: 26-10-2020</span></p>
</header>
<nav id="TOC" role="doc-toc">
<ul>
<li><a href="#forord">Forord</a></li>
<li><a href="#tænkning-og-personlighed">Tænkning og personlighed</a></li>
<li><a href="#den-islamiske-metode-for-tilegnelse-af-viden">Den islamiske metode for tilegnelse af viden</a>
<ul>
<li><a href="#hvordan-muslimer-studerer-islam-i-dag">Hvordan muslimer studerer islam i dag</a>
<ul>
<li><a href="#den-akademiske-metode">Den akademiske metode</a></li>
<li><a href="#den-følelsesmæssige-metode">Den følelsesmæssige metode</a></li>
<li><a href="#den-sufistiske-metode">Den sufistiske metode</a></li>
</ul></li>
<li><a href="#tilstanden-i-dag">Tilstanden i dag</a></li>
</ul></li>
<li><a href="#tænkningens-forskellige-niveauer">Tænkningens forskellige niveauer</a>
<ul>
<li><a href="#overfladisk-tænkning">Overfladisk tænkning</a></li>
<li><a href="#dyb-tænkning">Dyb tænkning</a></li>
<li><a href="#oplyst-tænkning">Oplyst tænkning</a></li>
</ul></li>
<li><a href="#forskellige-former-for-tænkning">Forskellige former for tænkning</a>
<ul>
<li><a href="#tænkning-baseret-på-imitation">Tænkning baseret på imitation</a></li>
<li><a href="#flokfår-mentalitet">Flokfår mentalitet</a></li>
<li><a href="#prioritering-i-tænkning">Prioritering i tænkning</a></li>
<li><a href="#overtro">Overtro</a></li>
<li><a href="#forsømmelse-af-årsag-og-resultat">Forsømmelse af årsag og resultat</a></li>
<li><a href="#problemer-med-brugen-af-ahadith">Problemer med brugen af ahadith</a></li>
<li><a href="#den-videnskabelige-metode">Den videnskabelige metode</a></li>
<li><a href="#tænkning-og-taler-baseret-på-følelser">Tænkning og taler baseret på følelser</a></li>
<li><a href="#snævertsynethed">Snævertsynethed</a></li>
<li><a href="#logik">Logik</a></li>
<li><a href="#tænkning-baseret-på-retfærdiggørelse">Tænkning baseret på retfærdiggørelse</a></li>
</ul></li>
<li><a href="#resultatet-af-forsømmelsen-af-den-islamiske-tænkningsmetode">Resultatet af forsømmelsen af den islamiske tænkningsmetode</a>
<ul>
<li><a href="#manglende-offentlig-bevidsthed">Manglende offentlig bevidsthed</a></li>
<li><a href="#manglende-intellektuelle-følelser">Manglende intellektuelle følelser</a></li>
</ul></li>
<li><a href="#historiske-faktorer-der-førte-til-afvigelsen-fra-den-rationelle-tænkemåde">Historiske faktorer der førte til afvigelsen fra den rationelle tænkemåde</a>
<ul>
<li><a href="#græsk-filosofi">Græsk filosofi</a></li>
<li><a href="#østlig-filosofi">Østlig filosofi</a></li>
<li><a href="#den-europæiske-intellektuelle-invasion">Den europæiske intellektuelle invasion</a>
<ul>
<li><a href="#det-islamiske-politiske-system">Det islamiske politiske system</a></li>
<li><a href="#kvindens-status">Kvindens status</a></li>
</ul></li>
<li><a href="#resultatet">Resultatet</a></li>
</ul></li>
<li><a href="#intellektet-og-den-rationelle-måde-at-tænke-på">Intellektet og den rationelle måde at tænke på</a>
<ul>
<li><a href="#intellektet">Intellektet</a></li>
<li><a href="#sandhed-og-falskhed-er-absolut">Sandhed og falskhed er absolut</a></li>
<li><a href="#bevisernes-typer">Bevisernes typer</a></li>
</ul></li>
<li><a href="#beviser">Beviser</a>
<ul>
<li><a href="#det-intellektuelle-bevis">Det intellektuelle bevis</a>
<ul>
<li><a href="#intellektuelle-beviser-som-grundlag-for-fundamentale-tanker">Intellektuelle beviser som grundlag for fundamentale tanker</a></li>
<li><a href="#intellektuelle-beviser-som-grundlag-for-detaljerede-eller-specifikke-tanker">Intellektuelle beviser som grundlag for detaljerede eller specifikke tanker</a></li>
</ul></li>
<li><a href="#det-tekstbaserede-bevis">Det tekstbaserede bevis</a>
<ul>
<li><a href="#beviser-relateret-til-livsanskuelsen">Beviser relateret til livsanskuelsen</a></li>
</ul></li>
</ul></li>
<li><a href="#åbenbaringens-domæne">Åbenbaringens domæne</a></li>
<li><a href="#menneskets-forstand-og-dets-begrænsninger">Menneskets forstand og dets begrænsninger</a>
<ul>
<li><a href="#realiteten">Realiteten</a></li>
<li><a href="#sanserne">Sanserne</a></li>
<li><a href="#hjernen">Hjernen</a></li>
<li><a href="#informationer">Informationer</a></li>
</ul></li>
<li><a href="#menneskets-natur">Menneskets natur</a></li>
<li><a href="#skaberens-eksistens">Skaberens eksistens</a>
<ul>
<li><a href="#sendebuddet---kommunikation-fra-skaberen">Sendebuddet - kommunikation fra Skaberen</a></li>
</ul></li>
<li><a href="#koranen---kommunikationen-fra-skaberen">Koranen - kommunikationen fra Skaberen</a>
<ul>
<li><a href="#det-sanselige-bevis-på-koranens-autenticitet">Det sanselige bevis på Koranens autenticitet</a></li>
<li><a href="#det-rationelle-bevis-på-koranens-autenticitet">Det rationelle bevis på Koranens autenticitet</a>
<ul>
<li><a href="#de-forsøg-der-har-været-på-at-tage-koranens-udfordring-op">De forsøg der har været på at tage Koranens udfordring op</a></li>
</ul></li>
<li><a href="#falske-beskyldninger-om-grammatiske-fejl-i-koranen">Falske beskyldninger om grammatiske fejl i Koranen</a></li>
<li><a href="#de-opdigtede-beretninger-om-manglende-vers-i-koranen">De opdigtede beretninger om manglende vers i Koranen</a></li>
<li><a href="#yderligere-tilføjelser-til-dette-kapitel">Yderligere tilføjelser til dette kapitel</a></li>
<li><a href="#gennemlæsning-af-koranen-og-overvejelse-af-islam">Gennemlæsning af Koranen og overvejelse af islam</a></li>
</ul></li>
<li><a href="#konklusion">Konklusion</a></li>
<li><a href="#appendiks">Appendiks</a>
<ul>
<li><a href="#evolutionsteorien">Evolutionsteorien</a></li>
</ul></li>
</ul>
</nav>
<p><strong>Copyright</strong></p>
<p>Copyright har ingen eksistensberettigelse i Islam, og du kan frit citere eller kopiere dele af bogen eller hele bogen. Dog har du ingen ret til at begå plagiat, og du må således ikke foretage uddrag fra bogen eller hele bogen for derefter at udgive dette i eget navn. I overensstemmelse med god islamisk etikette skal uddrag eller citater fra bogen angives med kildehenvisning.</p>
<p><strong>Versionsnummeret</strong></p>
<p>Jeg opdaterer denne bog fra tid til anden, og jeg har derfor valgt at benytte mig af <a href="https://semver.org/">Semantic Versioning</a> til at fastlægge bogens versionsnummer.</p>
<p>Når det første tal i versionsnummeret har ændret sig, som f.eks. fra version 1.x.x til 2.x.x, så betyder dette at alle tidligere udgaver er forkastet, og at den nye udgave inderholder markante eller vigtige ændringer.</p>
<p>Når versionsnummerets andet tal bliver ændret, som f.eks. fra version 2.2.x til 2.3.x, så betyder dette at jeg enten har tilføjet noget der stemmer overens med det der allerede står i bogen, det kan f.eks. være et nyt eksempel, eller en ny hadith, eller noget andet. Men det kan også betyde at jeg har slettet noget som jeg ikke længere mener bidrager til bogens formål.</p>
<p>Når versionsnummerets sidste tal bliver ændret, som f.eks. fra version 2.3.0 til 2.3.1, så betyder dette blot at der er foretaget nogle små ubetydelige ændringer som f.eks. rettelse af skrivefejl eller tilsvarende.</p>
<p><strong>Evt. brugte forkortelser</strong></p>
<ul>
<li>(AH): Anno Hegirae, er latin og det bruges til tidsregning og det betyder “I emigrationens år”. AH skrives efter årstallet i den islamiske kalender.</li>
<li>(swt): سبحانه وتعالى (Subhannahu wa ta ala). Det betyder “priset og ophøjet er Han” og det bruges til at prise Allah, når Han nævnes.</li>
<li>(saaws): صلى الله عليه وسلم (Salla Allahu alay-hi wa-sallam). Det betyder “må Allah velsigne ham og skænke ham fred”. Det bruges når man nævner Profeten Muhammad eller andre profeter.</li>
<li>(raa): رضي الله عنه (Radhi Allahu anhu). Det betyder “må Allah være tilfreds med ham”. Det bruges når man nævner en af Profetens Sahabah.</li>
<li>(rha): رحمه الله (Rahimahullah). Det betyder “må Allah være barmhjertig imod ham”. Det bruges når man nævner en muslim, der er gået bort.</li>
<li>(Bukhari): Henviser til hadithsamlingen “Sahih al-Bukhari”, samlet af Imam Bukhari (d. 256 AH., 870 E.V.T.)</li>
<li>(Muslim): Henviser til hadithsamlingen “Sahih Muslim”, samlet af Muslim bin al-Hajjaj (d. 261 AH., 875 E.V.T.)</li>
<li>(Abu Dawud): Henviser til hadithsamlingen “Sunan Abi Dawood”, samlet af Abu Dawood (d. 275 AH., 888 E.V.T.)</li>
<li>(Tirmidhi): Henviser til hadithsamlingen “Jami al-Tirmidhi”, samlet af Ibn Isa as-Sulami ad-Darir al-Tirmidhi (d. 279 AH., 892 E.V.T.)</li>
<li>(Nasai): Henviser til hadithsamlingen “Sunan al-Sughra”, samlet af Ahmad bin Shuaib bin Ali bin Sinan Abu Abdur-Rahman al-Nasai (d. 303 AH., 915 E.V.T.)</li>
<li>(Ibn Majah): Henviser til hadithsamlingen “Sunan bin Majah”, samlet af Ibn Majah (d. 273 AH., 887 E.V.T.)</li>
<li>(Imam Malik): Henviser til hadithsamlingen “Muwatta Imam Malik”, samlet af Imam Malik (d. 179 AH., 795 E.V.T.)</li>
</ul>
<p><strong>Teksformattering</strong></p>
<p>Tekst der står med <strong>fed</strong>, er Koranvers. Tekst der står med <em>kursiv</em>, er hadith.</p>
<p><strong>Sol- og månebogstaver</strong></p>
<p>På arabisk opdeles konsonanter i to grupper. Den ene gruppe kaldes “solbogstaver” og den anden gruppe kaldes “månebogstaver”.</p>
<p>Forskellen på de to grupper ligger i hvorvidt de gør bogstavet “l” stumt, når “l” kommer før et bogstav i bestemt artikel. Hvis bogstavet er et solbogstav, så bliver “l” stumt. På arabisk hedder “solen” “al-shams”, og det skrives med bogstavet “l”, men fordi bogstavet “shiin”, der her skrives som “s”, er et solbogstav, så udtales “l” ikke, men i stedet siger man “as-shams”. I denne bog har jeg valgt at hjælpe læseren til den korrekte udtale af ordene hvorfor jeg har skrevet bogstaverne som de udtales.</p>
<p>F.eks. begrebet “Al-Taqwa” har jeg derfor skrevet som “At-Taqwa” selvom der burde stå “Al-Taqwa”, og begrebet “Al-Taubah” har jeg skrevet som “At-Taubah” selvom der burde stå “Al-Taubah”.</p>
<h1 id="forord">Forord</h1>
<p><strong>(I Allahs navn, den Nådige, den Barmhjertige) بسم الله الرحمن الرحيم</strong></p>
<p>Al pris og taknemmelighed tilkommer alene Allah, vi priser Ham, og søger Hans hjælp og tilgivelse. Vi søger tilflugt hos Allah imod vor egen ondskab og imod det onde fra vore handlinger. Den som Allah retleder, kan ingen vildlede, og den som Allah efterlader i vildfarelse, kan ingen retlede. Jeg bærer vidnesbyrd om at ingen har ret til tilbedelse eller underkastelse foruden Allah alene, og jeg bærer vidnesbyrd om at Muhammad (saaws) er Hans tjener og sidste sendebud.</p>
<p>“Den Islamiske Mentalitet” er den første bog i en serie på tre bøger. De to andre bøger er “Den islamiske psyke” og “Den islamiske væremåde”, hvoraf den sidste stadig er under udvikling.</p>
<p>Enhver form for oversættelse af Koranvers kan kun være meningsmæssig og tilnærmelsesvis. Koranen kan ikke oversættes til et andet sprog grundet dens mirakuløse natur.</p>
<p>Hvis der er fejl i bogen så skyldes det udelukkende mine begrænsede evner, og hvis der er sandhed og retledning i bogen, så skyldes det udelukkende Allahs (swt) Velsignelse og Nåde.</p>
<p>Jeg vil meget gerne modtage forslag til forbedringer, fejlrettelser og andet der kan forbedre indholdet i bogen - stort såvel som småt.</p>
<h1 id="tænkning-og-personlighed">Tænkning og personlighed</h1>
<p>Tænkning er en funktion i mennesket der er fælles for alle mennesker uafhængigt af tid og sted. Tænkning er den proces hvor et menneske sanser en realitet, direkte eller indirekte, hvorefter hjernen sammenkobler denne sansning med informationer om realiteten for derefter at producere en bedømmelse. Denne bedømmelse er en tanke.</p>
<p>Tænkning er ikke blot sansning alene, men er derimod resultatet af sammenkoblingen imellem sansningen af realiteten og informationer opbevaret i hjernen.</p>
<p>Tænkning på denne måde er universel for mennesket på samme måde som det at spise, løbe, drikke og trække vejret, men mennesker adopterer og tilegner forskellige livsanskuelser, og da vore livsanskuelser tjener som en slags filter hvorpå vi bygger alle andre tanker, så tjener sådanne livsanskuelser som referencer for vore opfattelser. Hvilket i praksis betyder at den livsanskuelse du har adopteret, former måden du tænker på.</p>
<p>Hvis en person bærer på en livsanskuelse der fortæller ham, at Gud har skabt alt i universet, og at man skal stå til regnskab på Dommedagen for ens handlinger, så vil denne livsanskuelse udgøre fundamentet for alle andre tanker som personen tænker. Hvis en person bærer på en livsanskuelse der fortæller ham, at alt er opstået af sig selv ved et tilfælde, og der ikke eksisterer noget overordnet formål med livet, så vil denne livsanskuelse også udgøre et fundament for alle andre tanker som personen tænker. Men der vil eksistere en grundlæggende forskel på de to personer i deres tanker, deres følelser og deres adfærd.</p>
<p>Islam er mere end en religion, islam er et unikt system der bygger på en ganske bestemt måde at anskue livet på. Ud fra denne livsanskuelse udspringer der et grundlæggende livssystem der indeholder regler og love til organisering af menneskets liv og forhold på en måde der er i harmoni med den natur mennesket er skabt i.</p>
<p>Adoptering af den islamiske livsanskuelse på en korrekt intellektuel måde, hvor korrekt tænkning har fundet sted, og hvor islam ikke er hverken arvet fra forældrene, baseret på blind tro, baseret på følelser eller gavn og nytte, vil uden tvivl medføre en fundamental og grundlæggende ændring mennesket, der resulterer i en intellektuel person der tænker på en bestemt ophøjet måde.</p>
<p>Modsat en korrekt adoptering af den islamiske livsanskuelse vil en islam der er arvet fra forældrene, eller som er baseret på blind tro eller følelser, ikke resultere i nogen ophøjet tænkning, og den vil heller ikke resultere i tilstand der er accepteret af Allah (swt).</p>
<p>Mange filosoffer og tænkere har igennem historien forsøgt at definere og klarlægge hvad en personlighed består af. Blandt de gamle grækere forsøgte Sokrates og hans student Plato at fastlægge hvad der udgør en personlighed. Platos student Aristoteles forsøgte det også, men fælles for deres ideer var at de var meget uklare og at de manglede præcision. Muslimske filosoffer fra bl.a. det 10. århundrede forsøgte også at definere personlighed og den kendte lærde Imam Ghazali (rha) var en af dem. De kristne filosoffer beskrev personlighed som den indre kamp imellem ånd og materie.</p>
<p>Med udviklingen af videnskaben i det 18. århundrede kom psykologien. Psykologien var bl.a. desværre et resultat af de mange uhyggelige forsøg som man udførte på både mennesker og dyr i et endeløst forsøg på at klarlægge hvad en personlighed udgør, og selvom man ikke længere gør brug af samme metoder i dag, så finder der stadig mange uhyggelige forsøg sted hvert eneste år i psykologiens navn. Her tænker jeg primært på de mange sindsyge dyreforsøg der aldrig nogensinde kan bidrage med noget fornuftigt hvad angår menneskets natur. Det handler om at forstå mennesket da det er menneskets personlighed vi ønsker at klarlægge. Dyreforsøg duer ikke da dyr er meget forskellige fra mennesker. Dyr kan ikke tænke og udvikle ideer.</p>
<p>Når vi tager udgangspunkt i den realitet som vi ønsker at forstå, nemlig mennesket, så kan vi se at menneskets natur altid har været den samme igennem hele den skrevne historie. Mennesket har aldrig udviklet sig eller været underlagt nogen form for evolution. Mennesket har hele tiden haft de samme behov og har forsøgt at tilfredsstille disse behov på samme vis. Det der derimod udvikler sig er midler, metoder og ideer. F.eks. kommunikationsmidler, transportmidler, og ideer til handel m.v., men mennesket er den samme med de samme behov.</p>
<p>Evolutionsteorien har ikke bidraget til at forstå mennesket, den har derimod kørt menneskeheden ud på et sidespor, et sidespor der fremfor at fremme menneskets udvikling har sat os mange år tilbage, og på trods af at teorien om evolution kun er en teori, sågar en teori der ikke alene er fyldt med huller, men som også modstrider realiteten, så bliver den af mange forskere omtalt som værende fakta.</p>
<p>Et stort problem med evolutionsteorien er bl.a. at den såkaldte “evolution” for længst er gået i stå, og forskere prøver at forstå hvorfor mennesket tilsyneladende stadig fungerer identisk med mennesket fra urtiden, når vi nu trods alt lever under nogle helt andre vilkår og samfund. Hvorfor bliver mennesket ved med at have den samme indbyggede kamp og flugt reaktion på trods af at livet for længst har ændret sig fra et farligt liv blandt vilde dyr i naturen til et moderne liv under beskyttede forhold? Og hvorfor har der ikke fundet nogen yderligere evolution sted?</p>
<p>Nogle forskere forsøger at forklare årsagen med fantasifulde forklaringer om er der nødvendigvis må have fundet en indre evolution sted omend vi ikke direkte kan sanse den, og de påstår således at når der ikke har fundet en fysisk evolution sted i mange tusindvis af år, så beviser dette ikke at evolution er forkert, derimod beviser det at evolutionen nu er vendt imod det indre fremfor det ydre. Men disse forklaringer tager ikke udgangspunkt i noget sanseligt, og de er ikke andet end fantasi og formodning.</p>
<p>Hvis vi forholder os objektive og tager udgangspunkt i realiteten så må vi nødvendigvis afvise teorien om evolution. At der ikke har fundet nogen yderligere evolution sted i mange tusindvis af år skyldes at evolutionsteorien er forkert.</p>
<p>Men hvad udgør så et menneskes personlighed? Er det tøjstilen og de bøger vedkommende interesserer sig for? Eller er det de ideer og tanker som mennesket bærer på, og som ligger til grund for de valg som personen foretager sig?</p>
<p>Fakta er at det er ene og alene menneskets grundlæggende overbevisninger og den derfra resulterende væremåde der udgør personligheden. Det er med disse grundlæggende overbevisninger at et menneske dømmer om noget er godt eller dårligt, rigtigt eller forkert. Og det er med disse grundlæggende bedømmelser at et menneske definerer hvordan han eller hun skal tilfredsstille sine behov og altså dermed opfører sig.</p>
<p>Denne grundlæggende gruppe af overbevisninger kan vi af praktiske årsager kalde for “livsanskuelsen”. Livsanskuelsen er den grundlæggende gruppe af overbevisninger vi bygger alle vore andre overbevisninger på, og det er den grundlæggende gruppe af overbevisninger der diktere hvordan vi skal leve vort liv.</p>
<p>Islam giver os et omfattende grundlag som vi kan bygge vor livsanskuelse og dermed personlighed på. I koranen nævner Allah (swt) i flere forskellige vers de egenskaber som en islamisk personlighed skal være i besiddelse af. Allah (swt) siger bl.a. i Surah Al-Furqan: “<strong>Den Nådiges tjenere er dem, der vandrer i ydmyghed på jorden, og når de uvidende taler til dem, svarer de: ‘Fred!’ Det er dem der tilbringer natten i tilbedelse af deres Herre, idet de kaster sig ned og står op. De siger: ‘Vor Herre, afværg fra os Helvedes straf thi dens straf er voldsom. Sandelig, ondt er det som opholdssted og som bolig.’ Og de, som når de giver ud, ikke er ekstravagante og ikke er nærige, men iagttager en vej midt imellem disse to. Og de, som ikke påkalder andre guder sammen med Allah og som ikke dræber det menneske, som Allah har forbudt, undtagen for en retfærdig sag (dvs. hvor loven kræver det), og som ikke begår zina (hor udenfor gyldigt ægteskab). Og den som gør dette, skal møde straffen for sin synd. Straffen skal fordobles for ham på Dommedagen, og han skal forblive i den i skændsel. Undtagen dem der angrer og har iman (overbevisning) og handler retskaffent, for sådanne vil Allah forandre deres onde gerninger til gode gerninger, og Allah er Tilgivende og Barmhjertig. Og den der angrer og handler retskaffent, han vender sig virkelig til Allah i anger. Og de som ikke vidner med falskhed, og som når de bliver mødt med tom snak (eller noget dårligt), så går de værdigt forbi (og undgår det). Og de, som når de bliver påmindet med deres Herres beviser, ikke falder over dem som var de døve og blinde. Og de som siger: ‘Vor Herre, skænk os fra vore hustruer og vore børn vore øjnes fryd, og gør os til forbilleder for de retskafne.’ Sådanne vil blive belønnet med det højeste sted fordi de havde udholdenhed (sabr), og de vil blive modtaget med en hilsen og fred.</strong>” (25:63-76).</p>
<p>Nogle muslimer tror at en islamiske personlighed er en person der har et langt skæg, eller som bærer en såkaldt islamisk klædedragt med bedehat. Andre tror at det er helt umuligt at opnå en islamisk personlighed fordi vi ikke kan være som engle. Og de muslimer der mener at kun engle kan have islamiske personligheder forårsager stor skade i samfundet. De søger “engle” blandt mennesker, men taber håbet fordi de ingen finder. Sådanne skadelige ideer er med til at sprede tanken om at islam er utopi og umulig at implementere. Resultatet af dette kan være at nogle mennesker vender sig væk fra islam, og lever et liv lammet for handling.</p>
<p>Islam blev ikke åbenbaret til engle, men til mennesker, og mennesker er ikke fejlfri! Og islam anerkender således at mennesker fejler fra tid til anden. Abu Ayub Ansari (raa) berettede at Profeten (saaws) sagde: “<em>Hvis I ikke begik synder, ville Allah have udryddet jer, og ville have erstattet jer med et andet folk der ville begå synder og derefter bede Allah om tilgivelse, og Han ville have skænket dem tilgivelse.</em>” (Muslim). En muslim kan som alle andre mennesker begå fejl, men dette betyder ikke at islam er hverken fejlbehæftet eller upraktisabel. Islam er realistisk og behandler de problemstillinger vi støder på i det praktiske liv som arv, krig, tyveri, fattigdom, sult, nød, katastrofe, handel, og alt andet.</p>
<p>Når islam omtaler den retskafne muslim, så sigter islam efter den ideelle islamiske personlighed, men det betyder ikke at det ideelle kan opnås af almindelige mennesker, det betyder blot at vi skal stræbe efter at blive så gode mennesker som vi overhovedet kan. Allah (swt) siger: “<strong>Og taqqu Allaha (vær fromme overfor Allah) så meget som I kan.</strong>” (64:16). Og det er berettet at Allahs Sendebud (saaws) sagde: “<em>Hvis jeg befaler jer noget, så gør det så meget som I kan.</em>” (Enighed om den).</p>
<p>En person der har skæg, og som bærer en islamisk klædedragt, og som generelt bliver betragtet som en god person, behøver ikke være en islamisk personlighed. Det samme gør sig gældende for en muslimsk kvinde der bærer den islamiske påklædning for kvinder, hvor der bag “sløret” kan gemme sig en uretskaffen og ondskabsfuld person.</p>
<p>Dette skyldes at disse ydre ting intet har at gøre med det der udgør en personlighed.</p>
<p>En islamisk personlighed er et menneske der har adopteret den islamiske livsanskuelse (aqidah), og som deraf har opbygget overbevisninger der har formet dennes adfærd til en islamisk adfærd af overholdelse af Allahs (swt) påbud og forbud. Men dette er ikke en mekanisk proces, og mennesker er ikke robotter der kan programmeres, hvilket islam heller ikke sigter efter. En muslim vil fra tid til anden fejle eller være ulydig og overtræde Allahs (swt) grænser, og det kan ske af mange forskellige årsager, som f.eks.:</p>
<ul>
<li>En person kan bedømme at det er i hans bedste interesse at handle på en bestemt måde der modstrider islam, men derefter angrer han og fortryder og forstår det forkerte i det han gjorde.</li>
<li>En person kan komme til at reagere følelsesmæssigt.</li>
<li>En person kan være uviden og mangle korrekte oplysninger.</li>
<li>En person kan være påvirket af Satan, eller af sine venner, eller af sine egne lyster og således fjerne sig fra islam i en af sine handlinger.</li>
</ul>
<p>En overtrædelse af en af Allahs (swt) regler betyder ikke at personen ikke har en islamisk personlighed, og det smider ikke en person ud af islam. En ulydig person eller en person der åbent og vedholdent begår synd bliver ikke betragtet som en frafalden muslim (murtad), men bliver betragtet som en ulydig i den handling som han var ulydig i. En person vedbliver med at være muslim så længe han adopterer det islamiske livssyn uanset hvor mange synder han begår. Selv nogle af Profetens (saaws) sahaba (raa) var fra tid til anden involveret i synd. Sådanne overtrædelser medførte aldrig at de blev smidt ud af islam eller at de mistede deres islamiske personligheder. Sahaba (raa) var mennesker, ikke engle.</p>
<p>Som eksempel kan nævnes da Hatib ibn Abi Balta’ah (raa) afslørede Profetens (saaws) planer til Quraish om at invadere Mekka selvom Profeten (saaws) tydeligt havde gjort meget for at holde invasionen hemmelig. Ligeledes kan det nævnes hvordan Profeten (saaws) drejede Al-Fadl ibn Al-Abbas (raa) ansigt væk fordi han stirrede på en kvinde med begær. Og Ansarfolket påstod at Profeten (saaws) havde forladt dem, da han erobrede Mekka, selvom han (saaws) tydeligt havde lovet dem, at han aldrig ville forlade dem. Og i kampen ved Hunain flygtede nogle af de ældste sahaba (raa) og efterlod Profeten (saaws) tilbage alene med kunfå til at hjælpe ham. Men ingen af disse situationer blev betragtet som handlinger der underminerede disse personer islamisk set, og det forårsagede heller de tvivl om deres personligheder. Lejlighedsvis ulydighed betyder således ikke at man mister sin islamiske personlighed.</p>
<h1 id="den-islamiske-metode-for-tilegnelse-af-viden">Den islamiske metode for tilegnelse af viden</h1>
<p>Den metode vi benytter til at tilegne os viden har en afgørende betydning for hvordan denne viden påvirker os i livet. Hvis metoden er korrekt, baseret på korrekt undersøgelse, analyse og tænkning, så vil denne metode producere effektive resultater, og vi vil udvikle os til mennesker der tænker på en bestemt ophøjet måde. Og Allah (swt) befaler mennesket at tænke dybt over de mange forskellige aspekter af Hans Skabelse af universet sådan at dette kan resultere i korrekte bedømmelser. Allah (swt) siger f.eks.: “<strong>Sandelig! I himlenes og jordens skabelse og i skiften imellem dag og nat er der sandelig beviser for mennesker der bruger forstanden.</strong>” (3:190). Og: “<strong>Overvejer de ikke Koranen forsigtigt? Havde den været fra nogen anden end Allah så ville de Visselig have fundet mange modsigelser i den.</strong>” (4:82). Og: “<strong>Fortæl mig! Vandet som I drikker, er det jer der har fået det til at strømme ned fra regnskyerne, eller er det Os der har fået det til at komme ned?</strong>” (56:68-69). Og: “<strong>Ser de ikke hvorledes kamelerne er skabt? Og hvordan himlen er oprejst? Og bjergene hvordan de er grundigt forankrede? Og hvordan jorden er udstrakt?</strong>” (88:17-20).</p>
<p>I alle disse vers kræver Skaberen at vi skal studere realiteten og tænke over dens udformning sådan at vi kan opbygge en islamisk livsanskuelse på en korrekt måde der resulterer i en absolut overbevisning, og ikke i formodning eller i tro.</p>
<p>Den islamiske metode til tilegnelse af viden er således en metode der bygger på oplyst tænkning, undersøgelse og analyse. Den bygger ikke på hverken blind tro, følelsesmæssig tro eller underkastelse uden spørgsmål. Sådanne metoder vil ikke producere en korrekt overbevisning, og de kan ikke fungere som et fundament for et livssyn eller et fundament hvorpå andre tanker opbygges. En person der opbygger sin islamiske livsanskuelse på tro eller arv vil forblive et gidsel for hvad end han eller hun ellers er påvirket af, og der vil ikke finde nogen højnelse sted i persons tænkning eller væremåde. En sådan person vil leve et uislamisk liv, og vil løbende gå på kompromis med Skaberen, og vil opfinde undskyldninger og ritualer der helt modstrider islam.</p>
<p>En person der opbygger sin islamiske livsanskuelse på en følelsesmæssig påvirkning, f.eks. i forbindelse med at et familiemedlem dør eller bliver syg, eller på at personen selv bliver syg, så vil personen opleve en midlertidig optagethed af islam for derefter at “brænde ud” og vende tilbage til hvad der var før.</p>
<h2 id="hvordan-muslimer-studerer-islam-i-dag">Hvordan muslimer studerer islam i dag</h2>
<p>Når vi undersøger de gængse udbredte metoder til at studere islam, så finder vi typisk tre metoder.</p>
<h3 id="den-akademiske-metode">Den akademiske metode</h3>
<p>Den akademiske metode bliver benyttet på de forskellige såkaldte islamiske universiteter hvor man præsenterer islam som et pensum i et akademisk format. I dette format er det informationerne der er i fokus fremfor de islamiske koncepter og tanker. Metoden bygger på forholdet imellem underviseren og eleven hvor eleven modtager instruktioner af læreren, og hvis eleven færdiguddannes vil han være at sammenligne med et levende leksikon eller en levende søgemaskine. Han producerer informationer som de er blevet dikteret til ham, og sådan en person bestiller ikke meget andet end at gentage hvad de lærde fra gamle dage har sagt, uden at han selv er i besiddelse af selv kritisk tænkning. Han bedømmer ikke beviser eller argumentationer fordi det har han ikke lært, og hans evner begrænser sig til at levere informationer. Det er den type mange af de muslimske lærde består af i dag, og den skade de forårsager i samfundet er stor. De udgiver sig for at være islamiske lærde, og de bryster sig med titler som “shaikh”, “alim” eller “mufti”, men når en person stiller et spørgsmål til dem og kræver en fornuftig forklaring, så formår de ikke at besvare spørgsmålet korrekt, og de har hverken forstået realiteten som spørgsmålet handler om, og de har heller ikke forstået de relevante islamiske tekster.</p>
<p>Studerer man islam på den akademiske måde producerer det ikke en islamisk personlighed, og det producerer heller ikke en islamisk tænker, og det producerer heller ikke “mujtahidun” (folk der har forstand på hvordan man beskæftiger sig med islamiske love og regler).</p>
<p>Den akademiske metode er udelukkende anvendelig når det kommer til emner som historie eller geografi, men den duer ikke som en metode til at studere islam, fordi islam i sin natur kræver oplyst tænkning, undersøgelse, og studie, og ikke udenadslære. Og islam kræver at man benytter den korrekte intellektuelle og dynamiske proces hvorigennem de relevante islamiske tekster bliver bundet korrekt til den relevante realitet som de behandler.</p>
<h3 id="den-følelsesmæssige-metode">Den følelsesmæssige metode</h3>
<p>Den følelsesmæssige metode går ud på at man fortæller islamiske historier. Historier om gamle dage hvor islam havde sin storhedstid, og hvor mange kendte muslimer udførte store bedrifter. Metoden er afhængig af en følelsesmæssig tilgang til islam og ikke en intellektuel tilgang baseret på tænkning.</p>
<p>Metoden er forholdsvis ny fordi den blev påvirket af den vestlige psykologi, og metoden betragter ikke mennesket, livet eller universet som objektet for tænkning og analyse, men placerer derimod individets psyke og personens udvikling som det ultimative mål. Tænkning og analyse er begrænset til individets psyke hvor man forsøger at frembringe positive aspekter fremfor negative. Ligeledes forbinder metoden eleven følelsesmæssigt til sin “shaikh” sådan som en person normalt forbindes til sin far eller til sin terapeut.</p>
<p>Metoden resultere i personer der udelukkende tilegner sig islam igennem bestemte personer, personer som de betragter som værende “hellige”, og som de følger og adlyder uden overhovedet at tænke selv. Det eneste metode formår at frembringe er “Mindless Automatons”, personer der blindt følger og adlyder deres shaikh.</p>
<h3 id="den-sufistiske-metode">Den sufistiske metode</h3>
<p>Den sufistiske metode tager udgangspunkt i det syn at mennesket består af to dele, den åndelige del og den fysiske del, og at disse to dele er indbyrdes modsigende eller fjendtlige overfor hinanden. Mennesket betragtes som en skabning der har et åndeligt potentiale der skal højnes, og den eneste måde dette kan ske på er ved at undertrykke kroppens fysiske behov.</p>
<p>I denne metode bliver islams regler til retningslinjer på vejen til Gud hvorefter de i nogle tilfælde ophæves som irrelevante for den der har nået det højeste stadie. Værdien i reglerne ligger i at forstå “skjulte” meninger, det som sufisterne kalder “haqiqah”, og denne såkaldte “haqiqah” er forskellig fra det som teksten ellers normalt ville forstås som. Disse såkaldte skjulte meninger burges så til at formulere islams sande budskab.</p>
<p>Nogle sufister opretholder ideen om fatalisme (at mennesket ikke har nogen fri vilje), og påstår derfor at en person skal overgive sig til sin tilstand, og at han eller hun ikke kan ændre livet. Samtidig opfordres mennesket til at leve isoleret fra omverdenen, og til at fortolke realiteten med metafysiske fortolkninger.</p>
<p>Menneskets fysiske behov betragtes som værende nødvendige ud fra den vinkel at det giver mennesket mulighed for at undertrykke disse og derigennem overgive sig til Gud.</p>
<p>Den sufistiske metode formår ikke andet end at give en person en undskyldning for at trække sig tilbage fra resten af verdenen, og for at leve et relativt isoleret liv i tilfredshed med status quo.</p>
<h2 id="tilstanden-i-dag">Tilstanden i dag</h2>
<p>Islam bliver i dag primært tilegnet og studeret igennem disse ovenstående metoder, men ingen af disse metoder kan på nogen måde frembringe korrekt islamisk tænkning, og de er ikke forenelige med islam. Tværtimod er de modstridende til den metode som Profeten (saaws) underviste sahaba (raa) med, og som muslimerne dengang brugte til at tilegne sig islam.</p>
<p>Resultatet af disse forkerte metoder er at den muslimske nation mere eller mindre er stagneret i en tilstand hvor overfladisk tænkning og følelser dominerer islam og livet.</p>
<h1 id="tænkningens-forskellige-niveauer">Tænkningens forskellige niveauer</h1>
<p>Tænkning kan kategoriseres i tre forskellige niveauer.</p>
<ul>
<li>Overfladisk.</li>
<li>Dyb.</li>
<li>Oplyst.</li>
</ul>
<h2 id="overfladisk-tænkning">Overfladisk tænkning</h2>
<p>Overfladisk tænkning er den type tænkning hvor man ikke stiller spørgsmål og ikke foretager undersøgelse, men derimod blot stiller sig tilfreds med påstande, tanker eller formodninger. Dette niveau i tænkning er grundlæggende set det mest udbredte niveau i muslimernes bevidsthed, og eksemplerne på overfladiske tænkning er mange.</p>
<p>Når muslimer f.eks. betragter de nuværende stater i den muslimske verden, så tror mange at disse stater er uafhængige og selvstændige stater blot fordi at disse stater har deres egne flag, grænser, konstitutioner, og medlemskaber af forskellige internationale institutioner. Men hvis man tilbringer blot lidt tid på at studere realiteten af disse stater, hvordan de er opstået, samt deres forhold til den vestlige verden, så vil man hurtig komme frem til at disse stater på ingen måde er selvstændige stater.</p>
<p>Et andet eksempel på overfladisk tænkning er påstanden om at demokrati er det samme som islamisk shura. Studerer man det ideologisk grundlag for demokrati finder man ud af at demokrati bygger på en specifik filosofisk ide om at mennesket har retten til selv at lovgive, og at mennesket har retten til selv at bestemme hvad der er rigtigt og forkert. Denne filosofiske ide er grundlæggende fuldstændig modstridende til det islamiske syn der dikterer, at kun Skaberen har retten til at definere hvad der er rigtigt og forkert. Menneskets pligt ligger i at forsøge at forstå og underkaste sig Skaberens åbenbarede Vilje.</p>
<p>Allah (swt) siger: “<strong>Men nej, ved din Herre, de kan ikke have iman førend de gør dig (Muhammad) til dommer i alt hvad de end strides om, og derefter i deres indre ikke finder modvilje imod din dom, men accepterer den og underkaster sig fuldstændigt.</strong>” (4:65).</p>
<p>I et ægte demokrati bygger de demokratiske processer udelukkende på samfundets interesser, og det er samfundets interesser der således fastlægger love og regler, men i den virkelige verden finder denne proces ikke sted, og love og regler formuleres ud fra en økonomiske interesse hos statslederne og de virksomheder som de politiske partier støttes af, og intet af dette er på nogen måde harmonisk med islam.</p>
<p>Fordi dette niveau, altså overfladisk tænkning, kræver en meget lille indsats er det det dominerende niveau i tænkning hos de fleste mennesker, muslimer såvel som ikke-muslimer. Efterhånden som tiden går, bliver dette niveau en rodfæstet vane som folk er tilfredse med.</p>
<p>Det overfladisk niveau i tænkning er den primære årsag til at medierne så let kan påvirke massernes holdninger og meninger, og til at korrupte statsledere og politikere verden over kan vildlede masserne.</p>
<p>Overfladisk tænkning skal bekæmpes i ethvert samfund, og det eneste tidspunkt hvor overfladisk tænkning er acceptabelt, er når et emne er simpelt og udelukkende handler om en basal tilfredsstillelse af et behov, som f.eks. hvilken farve tapetet i stuen skal have.</p>
<h2 id="dyb-tænkning">Dyb tænkning</h2>
<p>Den dybe tænkning er baseret på at mennesket undersøger realiteten dybt, og på at man foretager analyse og grundig overvejelse af relevante informationer. En dyb tænkende person er således en person der ikke blot accepterer en given nyhed eller information som værende korrekt uden først at undersøge de relevante forhold som nyheden omtaler, og hvorvidt der er mulighed for fejl, manipulation eller misforståelse.</p>
<p>Som eksempel vil en dyb tænkende person søge efter oplysninger i forbindelse med terrorangrebet på USA den 11. september 2001 og ikke blot accepterer den officielle udlægning som sand. Personen vil undersøge forholdene omkring det amerikanske luftrum, militæret, og de forskellige overvågningssystemer der findes i de forskellige lufthave, samt i det amerikanske luftforsvar. Han vil ligeledes erhverve sig oplysninger om de forskellige tidspunkter hvor flyene lettede og hvornår de ramte bygningerne. Han vil undersøge hvorvidt det er muligt for en pilot at ramme en bygning med et stort passagerfly, og hvor stor en erfaring dette kræver. Disse oplysninger vil han holde oppe i lyset af det medierne fortæller. Han vil også undersøge hvorvidt det er muligt, at bygninger der er konstrueret til netop at modstå ulykker i form af sammenstød med fly, rent faktisk kan styrte sammen på den måde som de gjorde. Han vil også undersøge alle de forskellige oplysninger, vidneudsagn og videooptagelser der peger på at bygningernes sammenstyrt var forårsaget af kontrollede eksplosioner. Og han vil undersøge muligheden for at den store bygning der kaldes for “bygning 7”, der tilsyneladende styrtede sammen selvom den ikke blev ramt af noget fly, kunne styrte sammen på den måde som den gjorde, skulle sammenstyrtningen være forårsaget af det som den officielle rapport konkluderer.</p>
<p>En dyb tænkende person vil aldrig acceptere en bedømmelse foretaget på basis af manglende oplysninger og indicier, men vil altid kræve den nødvendige mængde af beviser inden etableres en konklusion.</p>
<h2 id="oplyst-tænkning">Oplyst tænkning</h2>
<p>Den højeste form for tænkning kan vi kalde for “oplyst tænkning”, og oplyst tænkning betyder at man udover at være dyb også kigger på andre relevante emner.</p>
<p>Politiske analyser af begivenheder og jura kræver i deres natur oplyst tænkning, og dyb tænkning er ikke nok for at beskæftige sig korrekt med disse emner.</p>
<p>Indenfor jura er det nødvendigt at en person gør brug af oplyst tænkning til at forstå en given juridisk problemstilling. Det er nødvendigt at foretage reference tilbage til relevante juridiske tekster og at sikre at man forstår og analyserer teksterne i forhold til den specifikke situation. Derudover er det nødvendigt at undersøge og forstå den relevante realiteten som teksterne omhandler.</p>
<p>I forbindelse med begivenheden i USA den 11. september 2001 vil en person der er oplyst tænkende ikke kun gøre som den dybe person gør, men personen vil også bevæge sig ud i sin analyse for at finde ud af om der findes andre ting der kan have en indflydelse. Personen vil kigge på andre lande som f.eks. England, Frankrig, Israel, Kina og Rusland for at vurdere om de kan have en indflydelse på begivenheden da disse lande har en speciel fortid i relation til USA. Personen tager betragtning til historien og de forskellige landes indbyrdes forhold. Personen bevæger sig med andre ord ud over selve begivenheden for at undersøge forbindelser til andre relevante begivenheder og forhold.</p>
<h1 id="forskellige-former-for-tænkning">Forskellige former for tænkning</h1>
<h2 id="tænkning-baseret-på-imitation">Tænkning baseret på imitation</h2>
<p>Når niveauet af tænkning falder bliver individet ude af stand til at foretage original undersøgelse selv. I denne situation adopterer individet en allerede eksisterende holdning etableret af andre mennesker, ikke fordi personen betragter holdningen som værende korrekt, men fordi personen enten ikke selv kan foretage en selvstændig tænkning eller undersøgelse, eller fordi at personen ikke besidder tilstrækkelig med viden. Uanset om der er tale om jura, politik eller andre emner, så vil en sådan person vende sig til andre personer for at få svar. Når han har fået svar vil personen forsvare og retfærdiggøre holdningen som om det var personens egen holdning. Personen bygger udelukkende på den tillid der eksisterer til den der har etableret holdningen.</p>
<p>Denne form for meningsdannelse er den mest udbredte blandt muslimer, og antallet af originale tænkere er stort set ikke-eksisterende i dag.</p>
<p>Imitation er tilladt i islamisk jura for de mennesker der ikke er i stand til selv at forstå islams love, og ikke alle muslimer kan være jurister da der også er behov for mange andre former for aktiviteter. Men imitation er forbudt når det kommer til den islamiske livsanskuelse (aqidah), hvor emnet om Skaberens eksistens, Koranens mirakel og bevis, og andre emner indenfor den islamiske livsanskuelse skal bygge på en korrekt rationel bedømmelse.</p>
<p>Begrebet الإيمان “al-iman” bliver oversat til “tro” i samtlige Koranoversættelser, men dette er forkert. Begrebet defineres af de islamiske lærde som værende “den absolutte overbevisning der stemmer overens med realiteten, og som er baseret på bevis”, og denne definition udledes på grund af den fokus Skaberen ligger på at der ikke må eksisterer tvivl, og på at Han (swt) i hundredevis af vers henleder opmærksomheden til realitetens beviser. Iman kan således ikke oversættes til “tro” idet “tro” indbefatter tvivl og formodning.</p>
<p>Imitation eller arv af islam kan derfor ikke forme en persons overbevisning da islam kræver overbevisning der bygger på rationel tænkning, en tænkning der udelukkende tager udgangspunkt i beviser der er absolutte.</p>
<p>Det er således i virkeligheden forkert for en muslim at sige: “Jeg tror på Allah”, fordi Allah er ikke En man tror på, det er En man ved eksisterer, og som er Skaberen af universet, og denne overbevisning er absolut da den er baseret på en rationel bedømmelse af realitetens beviser.</p>
<p>Resultatet af imitation i tænkning har medført at en ide eller tanke i dag ikke modtager nogen form for anerkendelse eller accept medmindre den er forbundet til en veletableret eller højtstående personlighed. Og enhver eksisterede undersøgelse indenfor området vil bygge på fokus på personen og ikke på indholdet i tankerne. En person kan således fremstille en ide eller en tanke, men denne bliver ikke accepteret hvis ikke forfatteren har en højtstående titel. Og hvis en person omvendt kritiserer en holdning der er etableret af en person med en populær titel eller position, så bliver en sådan person latterliggjort, og muslimer begynder omgående at kaste om sig med beskyldninger om afvigelse eller frafald.</p>
<p>Dette til trods for at Allah (swt) siger: “<strong>Viselig, de værste skabninger i Allahs øjne er de der er døve og dumme og som ikke bruger deres forstand.</strong>” (8:22) Med døvhed menes der ikke virkelig døvhed, men der hentydes til den person der “lukker sine ører” for sandheden. Og Allah (swt) siger: “<strong>Og Allah bliver vred på dem der ikke bruger deres forstand!</strong>” (10:100).</p>
<p>Det berettes at Ali (raa) plejede at sige:</p>
<blockquote>
<p>Genkend sandheden først! Derefter kan du genkende de mennesker der følger sandheden!</p>
</blockquote>
<p>Enhver ide eller diskussion skal bygge på tankernes styrke og deres beviserne, og aldrig på personen.</p>
<h2 id="flokfår-mentalitet">Flokfår mentalitet</h2>
<p>Allah (swt) har skabt os som sociale væsner, og vi har grundlæggende sociale behov, hvorfor social accept er fundamentalt. Grundlæggende set kan vi godt lide at andre mennesker accepterer os, og vi har derfor en instinktiv lyst til at handle indenfor rammerne af det der er accepteret rent socialt i familien, på arbejdet og i samfundet osv. Men behovet for sociale accept kan være rigtig farligt fordi de ofte forårsager en “flokfår mentalitet” hvor folk ikke alene bliver bange for at tænke selv, men også begynder at adoptere det der er mest populært eller mest velanset i samfundet, også selvom det i virkeligheden er helt forkert.</p>
<p>De danske politikere er i særdeleshed rigtig gode til at udnytte “flokfår mentaliteten”, hvor de i deres kampagner og retorik bevidst gør brug af specifikke begreber der forbindes til holdninger der er anerkendte i samfundet. Fremfor at diskutere beviser bliver der i stedet fokuseret på retorisk kritik af personer der mener andre ting, som om at det at mene det modsatte allerede er afgjort som værende afskyeligt, og på den måde afledes opmærksomheden væk fra de kritiske emners virkelige indhold. Den retoriske kritik benytter sig af begreber der stiller en person “udenfor fælleskabet”, og “udenfor vores alle sammen fælles samfund” osv. Sagt med andre ord kritiserer man ikke modpartens beviser fordi man mener de er forkerte, men man kritiserer indirekte personen for at stille sig udenfor samfundet.</p>
<p>Allah (swt) anerkender naturligvis det sociale behov Han har skabt i mennesket, men kritiserer skarpt hvis mennesket lader følelser eller social accept dikterer sandhed og falskhed. Allah (swt) siger: “<strong>Og når der siges til dem: ‘Følg det som Allah har åbenbaret!’ Siger de: ‘Nej, vi følger det vore forfædre fulgte.’ Det på trods af at deres forfædre overhovedet ikke brugte forstanden og ikke var retledte!</strong>” (2:170).</p>
<p>Flokfår mentaliteten er farlig fordi den forhindrer folk i at tænke, foretage studie og analyse.</p>
<p>På YouTube findes der en rigtig god og kort <a href="https://www.youtube.com/watch?v=o8BkzvP19v4">video med eksperiment</a> der tydeligt illustrerer menneskets behov for social accept.</p>
<h2 id="prioritering-i-tænkning">Prioritering i tænkning</h2>
<p>Der eksisterer emner der ikke kræver dyb eller oplyst tænkning. Det er f.eks. ikke nødvendigt at iværksætte dyb tænkning eller lange eksperimenter for at konkludere at vand slukker tørsten. Men desværre har mange muslimer mistet overblikket over hvilke situationer der kræver tænkning og analyse fra de situationer der ikke kræver det, og resultatet af denne forvirring er at man kan finde tykke bøger med omfattende analyser der diskuterer hvorvidt en muslimsk mand skal have skæg, hvor langt et skæg skal være, om det må farves, hvordan det skal klippes, o.m.a. Ligeledes findes der utallige diskussioner om hvorvidt man skal bevæge fingeren under tashahud i bønnen, og om den skal løftes op og ned eller vrikkes fra side til side, om den blot skal være lige eller lidt bøjet osv. Men når det kommer til de kritiske emner om f.eks. naturens råstoffer og deres udvinding, industrialisering, samfundets infrastruktur m.v., så findes der ingen seriøs eller relevant information overhovedet.</p>
<p>Denne katastrofale prioritering eksisterer på trods af at islam meget klart lærer muslimer hvordan emner skal prioriteres efter vigtighed, og sahaba (raa) plejede at kritisere muslimer der prioriterede emner forkert.</p>
<p>En mand der havde fundet en daddel kom og spurgte Umar (raa) hvorvidt det var tilladt for ham at spise denne daddel. Manden henviste spørgsmålet til den islamiske regel om at den der finder en brugsgenstand, skal vente en tidsperiode for at se om ejeren dukker op og leder efter den, og hvis ingen kommer for at lede efter den, så skal der betales 20 % i zakat af genstandens værdi. Umar (raa) svarede manden:</p>
<blockquote>
<p>Spis den! O du modbydelig person!</p>
</blockquote>
<p>I en anden beretning kommer en mand til Abdullah ibn Umar (raa) efter at Husayn ibn Ali (raa) var blevet slået ihjel. Manden spørger hvorvidt det er tilladt for ham at dræbe en myg mens han er i en tilstand af ihram. Da Abdullah ibn Umar (raa) hører at manden kommer fra Irak området, hvor Husayn blev dræbt, siger han:</p>
<blockquote>
<p>Se på disse folk! De har dræbt Profetens (saaws) barnebarn, og nu spørger han om han må dræbe en myg!</p>
</blockquote>
<p>Og Allah (swt) kritiserer de mennesker der gik op i bederetningen, da den blev ændret fra Jerusalem til Mekka, og Han (swt) siger: “<strong>Retskaffenhed består ikke i at I vender jeres ansigter mod øst eller vest, men retskaffen er den der har iman på Allah og den sidste dag, og på englene, og på Bogen, og på profeterne, og som giver ud af sin ejendom, trods kærlighed til den, til de nærtbeslægtede og de forældreløse, og til de fattige og de vejfarende, og til de som beder om den, og at I befrier slaverne, og etablerer bønnen, og betaler zakat, og at I opfylder jeres løfter, når I giver dem, og at I har as-sabr (tålmodighed) i lidelse og nød og tid med stress. Sådanne er sandfærdige, og sådanne er retskafne.</strong>” (2:177).</p>
<h2 id="overtro">Overtro</h2>
<p>Tænkning kan ikke finde sted medmindre den tager udgangspunkt i den sansede realitet. Denne realitet kan være en realitet der sanses direkte, eller en realitet der ikke sanses direkte på stedet, men som i sig selv har efterladt sanselige fysiske spor.</p>
<p>Hvis jeg, for at bruge et simpelt eksempel, tager en kasse og lægger nogle ting ind i den og lukker låget, så er det ikke muligt for dig at vide hvad jeg har lagt ind i kassen hvis du ikke har set det. Og uanset hvor meget du prøver at “tænke” over det, så kan tænkning ikke finde sted, og resultatet vil blot være formodning og gætteri. Hvis jeg åbner kassen for dig, og lader dig sanse indholdet, men du er ikke i besiddelse af nogen som helst oplysninger om det der ligger inde i kassen, dvs. du har aldrig set det før, og du har aldrig nogen sinde hørt om det før, og det ligner ikke noget du har set eller hørt om før, så kan du heller ikke foretage en bedømmelse af hvad indholdet i kassen er. Din bedømmelse vil stadig resultere i formodning og gætteri, ikke i tænkning.</p>
<p>Ud over at vi skal kunne sanse det vi beskæftiger os med, når vi foretager bedømmelse via forstanden, og udover at vi skal være i besiddelse af korrekte oplysninger relateret til den sansede realitet, så skal vores hjerne også fungere korrekt således at de sanseindtryk, som vores sanser producerer, når frem til hjernen, så den kan sammenkoble sansningen med oplysningerne. Når vi sanser realiteten, behøver vi ikke sanse realiteten direkte, hvis blot realiteten normalt kan sanses. Hvis vi ser spor af vand på alle omgivelserne omkring os, så kan vi godt bedømme med en absolut bedømmelse at det har regnet, selvom vi ikke direkte har sanset at det har regnet.</p>
<p>Denne proces, altså at sanserne fører sanseindtryk til hjernen, og at den sammenkobler med tidligere oplysninger og foretager bedømmelse, er tænkning. Mere præcist kan vi kalde det for “den rationelle tænkningsmetode” eller “den naturlige tænkningsmetode”. Den rationelle tækningsmetode er menneskets naturlige måde at tænke på, og det er også den metode Koranen henleder tænkning til.</p>
<p>Når sansning af realiteten ikke kan finde sted, så kan tænkning heller ikke finde sted, og det annullerer muligheden for tænkning.</p>
<p>Dette betyder at græsk filosofi ikke kan bedømmes som værende tænkning fordi græsk filosofi beskæftiger sig med studiet af det der ikke har en realitet. Ligeledes forholder det sig med mange af de muslimske lærde og deres studie af Allahs attributter, forholdene omkring Paradis, Helvede, Englene og studiet af de usanselige ting som Jinn. Intet af dette kan kategoriseres som værende tænkning.</p>
<p>Vi kan ikke beskæftige os med essensen af Engle, Jinn, Paradis eller Helvede fordi vi ikke kan sanse disse ting. Vi kan bekræfte deres eksistens via Koranen fordi Koranen kan sanses, og dens kilde og indhold er absolut bekræftet via sansning. Sansningen af Koranen som kilde til oplysningerne er absolut på grund af Koranens mirakel. Miraklet bekræfter at Koranen kommer fra Skaberen af universet, Allah (swt). Derfor kan vi bekræfte disse tings eksistens fordi Koranen fortæller os om eksistensen af Engle, Jinn, Paradis og Helvede, men vi kan ikke tænke over deres essens, dvs. deres udseende, deres evner, deres begrænsninger, deres påvirkning, deres levemåde, deres forhold, osv. Vi kan kun bekræfte de oplysninger og detaljer som Allah (swt) giver os som værende sande, fordi Koranens sandhed er bekræftet absolut via dens mirakel, men kan ikke foretage en bedømmelse på disse oplysninger.</p>
<p>På trods af dette faktum er mange muslimer dybt optaget af overtro og metafysisk, og når en person bliver syg så søger man ikke efter løsningen i realiteten, men begynder derimod at foresille sig Jinns indflydelse, “det onde øje”, magiske formularer og overtro.</p>
<p>Profeten (saaws) og Sahaba (raa) beskæftigede sig på intet tidspunkt overhovedet med Jinn eller magi eller “onde øjne”, men derimod altid ene og alene søgte de efter løsninger i den sanselige realitet. Dette er uanset om det drejede sig om sygdom, mord eller andre forhold.</p>
<p>Og nej, de forskellige ahadith der eksisterer om at Profeten (saaws) blev udsat for magi, og derfor blev syg eller påvirket, er ikke sande. Og de ahadith der eksisterer hvor “øjet” omtales er heller ikke relevante.</p>
<p>Hvis du er interesseret i at forstå disse emner korrekt, så kan jeg anbefale bogen <a href="http://al-hidayah.dk/index.php?id_product=9&amp;id_product_attribute=0&amp;rewrite=islam-kontra-overtro&amp;controller=product&amp;id_lang=2">Islam kontra overtro</a> fra forlaget Al-Hidayah.</p>
<p>Når en persons liv er domineret af overtro, uanset religiøs eller ideologisk tilhørsforhold, kan denne person ikke leve et normalt og produktivt liv. Derfor ser vi også at de korrupte lærde, dem der er i lommen på regenterne, ikke holder sig tilbage for at forsøge at trække muslimerne endnu længere ned i degradering igennem løgn, manipulation, fordrejning og vildledning. Som et eksempel kan nævnes bogforlaget Darussalam der har hovedkvarter i Riyadh i Saudi Arabien. Bogforlaget er økonomisk styret af kongen af Saudi Arabien, og dets primære opgave er at udgive nye bøger på arabisk og at oversætte arabisk islamisk litteratur til sprogene engelsk, urdu, spansk, fransk, hindi, persisk, malaysisk, tyrkisk, indonesisk, russisk, o.a. I bøgerne fra Darussalam gøres der flittigt brug af falske ahadith, manipulerede referencer (hvor tingene tages ud af sammenhæng), manipulerede citater (hvor citatet tages ud af sammenhæng), og sidst, men absolut ikke mindst, fordrejninger og manipulation af betydningen af ord når de oversættes fra arabisk til andre sprog.</p>
<p>Den muslimske nation kan ikke vågne op fra sin elendige dvaletilstand og gøre sig fortjent til Allahs tilfredshed så længe den befinder sig i et mørke af overtro og forvirring. Og det er virkelig sørgeligt at se hvordan muslimske lærde, lærde som f.eks. Dr. Abu Ameenah Bilal Philips, Shaikh Abdul Aziz bin Abdullah bin Baz, og mange mange andre, har skrevet massevis af bøger baseret på falske ahadith, fordrejninger af tekster, løgn og vrøvl. Hos disse lærde er det som om at forståelsen af islam er blevet til noget hvor forstanden er smidt i skraldespanden, og hvor de bygger deres beviser på følelser og falske beretninger, og hvor de blindt tager imod hvad andre tidligere lærde allerede har skrevet uden hensyntagen til sandheden, og uden den mindste kritiske fornuft. Det er dybt kritisabelt at lærde opfører sig på denne måde.</p>
<p>Det var præcis det der skete med de kristne da de begyndte at tildigte Allah (swt) en søn. Eller da nogle af dem opdigtede treenigheden. Forstanden blev sat ud af spil, fantasien tog over, og Allah (swt) blev vred på dem.</p>
<p>Den uvidne muslim har en undskyldning, og de gamle lærde, de der levede for mange århundrede siden hvor overtro var dominerende, lærde som f.eks. Ibn Tyamiyyah (rha) og andre har måske nok en undskyldning, men hvilken undskyldning har vor tids lærde? Vor tids lærde kan på ingen måde undgå at være bevidste om den vildledning de spreder hos muslimerne, og undskyldningen om at de ikke vil sige noget upopulært er uacceptabel. Løgn er løgn, og falskhed er falskhed.</p>
<p>Allah (swt) giver os flere lysende eksempler i Koranen på hvordan vi ikke skal beskæftige os med ting der blot bygger på formodninger. F.eks. i Surah Al-Kahf hvor Han (swt) nævner folks diskussioner om hvor mange mennesker der udgjorde “Hulens folk”. Allah (swt) siger: “<strong>De siger: ‘De var tre med deres hund som den fjerde.’ Og de siger: ‘De var fem med deres hund som den sjette.’ De gætter om det usanselige! Og de siger: ‘De var syv med deres hund som den ottende.’ Sig til dem: ‘Min Herre kender deres antal, ingen kender dem undtagen få. Så diskuter ikke om dem undtagen med et argument der er indlysende, og spørg ikke nogen som helst om dem.’</strong>” (18:22).</p>
<p>Og Allah (swt) siger: “<strong>Og de anser englene, som er Den Nådiges tjenere, for at være kvindelige væsener. Har de været vidner til deres skabelse? Så skal deres vidnesbyrd skrives op, og de skal forhøres!</strong>” (43:19).</p>
<h2 id="forsømmelse-af-årsag-og-resultat">Forsømmelse af årsag og resultat</h2>
<p>Både realiteten og islam lærer os at når vi ønsker at opnå et bestemt mål, så skal vi planlægge og stræbe med den yderste fysiske stræben i at opnå målet, og vi må ikke på noget tidspunkt lade vor planlægning eller stræben blive påvirket af usanselige ting som f.eks. Allahs hjælp og fastbestemmelser.</p>
<p>Årsagen til dette er vi ikke kan vide, hvad Allah (swt) vælger at bestemme, og det er ikke tilladt at sammenblande sharia og aqidah. Den islamiske aqidah fortæller os hvordan vi skal tænke og føle, mens sharia fortæller os hvad der er tilladt og hvad der er forbudt, og disse ting skal adskilles.</p>
<p>Profeten (saaws) viser dette meget tydeligt i måden hvorpå han (saaws) håndterede sin emigration på. Han vidste godt at Allah (swt) alene er den der giver liv og forårsager død. Alligevel tog Ali (raa) profetens (saaws) plads og lagde sig i hans (saaws) seng, sådan at de personer der ønskede at dræbe profeten (saaws) skulle tro, at profeten (saaws) stadig lå i sengen. Profeten (saaws) tog derefter en stor omvej, fremfor at at tage den direkte rute til Medina. Dette var fordi at han (saaws) vidste at forfølgerne ville lede efter ham (saaws) på den mest benyttede rute. Derudover gemte han (saaws) sig i den kendte hule i 3 dage. Da forfølgerne alligevel nåede frem til hulen, og stod lige udenfor, blev Abu Bakr (raa) bange og sagde: “<em>Hvis de kiggede ned på deres egne fødder, ville de få øje på os!</em>”, Profeten (saaws) svarede: “<em>Hvad mener du om de to hvor Allah er tilstede som den tredje?</em>” (Bukhari 5-57:5). Dette viser både hvordan Profeten (saaws) handlede og tog forholdsregler, og det viser hvordan han (saaws) stolede på Allah (swt) da alle forholdsreglerne havde slået fejl.</p>
<p>Vi kan ikke planlægge ud fra usanselige ting som Allahs (swt) fastbestemmelser eller bønnens påvirkning. Vi laver dua og beder Allah (swt) om hjælp, og om at skænke os de resultater vi ønsker, og vi ved med sikkerhed at Allah (swt) altid svarer bønnen, men vi ved ikke hvad Allah (swt) vælger at gøre før resultatet viser sig i realiteten. Derfor kan vi ikke planlægge eller arbejde ud fra det usanselige i disse ting. Derimod skal vi planlægge og arbejde ud fra det sanselige udelukkende, og ikke ud fra hvad vi gætter på Allah (swt) vil bestemme.</p>
<h2 id="problemer-med-brugen-af-ahadith">Problemer med brugen af ahadith</h2>
<p>I dag finder vi muslimer og muslimske grupper der hårdnakket påstår at hadithsamlingen “Sahih al-Bukhari” er uden fejl, og at den er den vigtigste bog efter Koranen. Påpeger man fejl risikerer man liv og lemmer, hån og spot, fordi disse mennesker overhovedet ikke har forstået realiteten af det de snakker om, og det er ikke uanmindeligt at finde udtalelser som denne:</p>
<blockquote>
<p>Hvad angår de to sahih samlinger (Sahih al-Bukhari og Sahih Muslim), så er de hadith lærde alle enige om at enhver hadith der berettes, og som har en fortsat beretningskæde, der lander ved Profeten (saaws), og som direkte citerer ham, så er en sådan absolut autentisk. De lærde er også enige om at disse to samlinger nyder graden af mutawatir op til de to lærde der samlede og producerede dem. Enhver der forklejner dem er en afviger der følger en anden retning end de sande troende. (Shaikh Ahmad ibn Abd al-Rahim al-Dehlawi (1176 AH) i bogen Hujjat Allah al-Balighah).</p>
</blockquote>
<p>Op igennem historien har der hele tiden eksisteret en kontrast imellem de lærde indenfor hadith og de lærde indenfor jura, hvilket skyldes at de lærde indenfor jura har en meget dybere indsigt i islam og derfor kan se, at mange af de ahadith der bliver accepteret af de lærde indenfor hadith, modstrider islams fundamenter, og dette gælder også ahadith i både Sahih al-Bukhari og Sahih al-Muslim.</p>
<p>Mange ahadith i Sahih al-Bukhari opfylder ikke engang Bukharis egne krav, for ikke at tale om at ingen kan verificerer manuskriptet til Sahih al-Bukhari. Og mere end en tredjedel af ahadith der betragtes som værende sahih, rejser i sig selv nogle kritiske spørgsmål hvis man f.eks. implementerer Imam Shafis kriterier til validering. I henhold til Al-Daraqutni findes der over 100 af ahadith i Sahih al-Bukhari der ikke opnår Imam Shafis kriterier. Ibn Hajar forsøgte at forsvare mange af disse ahadith ved at spore kæden på dem, men det lykkedes ikke for over 70 af dem, og han gik desværre langt over stregen i sin glorificering af Sahih al-Bukhari. Og historien viser os desværre at det gik meget galt omkring det fjortende århundrede hvor netop Ibn Hajars værk formåede at give Sahih al-Bukhari den status den har i dag, noget der senere blev adopteret af andre skoler og lærde.</p>
<p>Fakta er at der ikke findes en eneste autentisk udgave af Sahih al-Bukhari i dag. Det der findes er forskellige udgaver med en forskel i antallet af ahadith, dog er ingen af disse bøger Bukharis eget manuskript. Der findes ikke noget manuskript fra Bukhari selv, og der findes ikke en eneste overleveret kopi. Det der findes er kopier af forskellige manuskripter produceret af nogle af hans elever, og de er forskellige i mængden af ahadith som de indeholder.</p>
<p>Det var fuqaha der udviklede de forskellige kriterier for korrekt evaluering af indholdet i hadith på andet end selve beretningskæden, og som eksempel kan nævnes Ibn al-Qayyims (rha) berømte kriterier i bogen Al-Manar al-Munif fi al-Sahih wa al-Daif:</p>
<ul>
<li>Hadithen må ikke modstride Koranen.</li>
<li>Hadithen må ikke modstride andre højt autentiske ahadith.</li>
<li>Hadithen må ikke modstride sande observationer i realiteten.</li>
<li>Hadithen må ikke beskrive belønning og straf på en overdrevet måde.</li>
<li>Hadithen må ikke indeholde en uholdbar udtalelse.</li>
<li>Hadithen må ikke irrationelt rose eller kritisere noget sted, en person, en profession, eller en ting.</li>
</ul>
<p>Lang tid før Ibn al-Qayyim udviklede Imam Abu Hanifah (rha) kriterier for bedømmelse af ahadith, hvor han bl.a. kræver at:</p>
<ul>
<li>Hadithen må ikke modstride Koranen.</li>
<li>Hadithen må ikke modstride andre højere autentiske ahadith.</li>
<li>Hadithen må ikke kun være berettet af en enkelt person hvis emnet i hadithen er vigtigt eller berører alle muslimer (Umum al-Balwa). Dette bygger på at et emne der berører alle muslimer eller et emne der er vigtigt nødvendigvis ikke kun kan have været fortalt af Profeten (saaws) til en enkelt person.</li>
<li>Hadithen blev ignoreret af sahaba og tabiin (den efterfølgende generation), men blev senere populær. En sådan hadith skal forkastes.</li>
<li>Hadithen må ikke modstride intellektet.</li>
<li>Hadithen må ikke modstride realiteten.</li>
<li>En ahad hadith der omhandler aqidah (islams fundament). Aqidah-emner skal i deres natur baseres på absolutte beviser udelukkende. Hvis en sådan ahad hadith giver modstridende problemer forkastes den.</li>
<li>Hadithen må ikke modstride grundlæggende principper i islam der er baseret på andre stærke beviser.</li>
</ul>
<p>Samtlige af disse 8 kriterier har så en masse underpunkter og yderligere detaljer.</p>
<p>Ahadith skal således altid underkastes grundlæggende og kritiske juridiske metoder før de kan tages i betragtning, sådan har det altid været, og sådan skal det værre, og det er uanset hvilken hadithsamling man har med at gøre.</p>
<p>Fakta er at en hel del ahadith i både Sahih al-Bukhari og Sahih al-Muslim modstrider Koranens entydige vers. Nogle af disse ahadith kan bortforklares som værende misforståelser, men det gælder ikke dem alle sammen.</p>
<p>Hvis du gerne vil sætte dig dybere ind i emnerne relateret til studiet af hadith kan jeg varmt anbefale bøgerne <a href="https://drjonathanbrown.com/books/misquoting-muhammad/">Misquoting Muhammad</a>, <a href="https://drjonathanbrown.com/books/hadith-muhammads-legacy/">Hadith</a> og <a href="https://drjonathanbrown.com/books/the-canonization-of-al-bukhari-and-muslim/">The Canonization of al-Bukhari and Muslim</a> skrevet af professor <a href="https://drjonathanbrown.com/about/">Jonathan Brown</a> der selv er konverteret muslim og en af hvor tids førende eksperter indenfor hadith.</p>
<h2 id="den-videnskabelige-metode">Den videnskabelige metode</h2>
<p>Den rationelle måde at tænke på er den naturlige måde for mennesket at tænke på, og som nævnt kræver den rationelle måde at tænke på en sanselig realitet, en velfungerende forstand, sanser der kan viderebringe sansningen af realiteten til forstanden, og korrekte oplysninger og informationer om den sansede realitet. Dette vil medføre at forstanden foretager en sammenkobling hvorefter en bedømmelse finder sted.</p>
<p>Den videnskabelige metode er en gren af den rationelle metode, og kræver derfor en sanselige realitet, men forskellen i selve metoden ligger i typen af realitet som metoden kan beskæftige sig med. Den videnskabelige metode kan ikke gøre sig gældende indenfor alle områder da ikke alle realiteter kan udsættes for kontrollerede eksperimenter, og den videnskabelige metode bygger netop på at man foretager kontrollerede eksperimenter for derefter at danne en konklusion baseret på de indsamlede data.</p>
<p>Når forskere beskæftiger sig med ting der skete for mange millioner af år siden, eller når de beskæftiger sig med ting der ligger fjernt fra vores planet, så bygger intet af dette på videnskabelige undersøgelser selvom de bliver kaldt for “videnskabelige undersøgelser”. Der finder ingen videnskabelig undersøgelse sted, det der finder sted er gætteri og formodning baseret på fantasifulde scenarier. Konklusionerne der opnås er derfor ofte forkerte og ubrugelige.</p>
<p>Alligevel bliver den videnskabelige metode helliggjort grundet den enorme effekt den oprindeligt havde på udviklingen i den vestlige verden. Dette er forståeligt, men ikke desto mindre forkert, fordi den videnskabelige metode er ikke universel, og den producerer sjældent absolutte konklusioner. Resultaterne af en videnskabelig analyse er ofte relative grundet de relative forhold som den beskæftiger sig med. At påstå f.eks. at kviksølv er et meget tæt materiale er relativt fordi tæthed i materialer måles i forhold til tæthed i vand.</p>
<p>Den rationelle metode kommer derimod frem til absolutte resultater fordi den tager udgangspunkt i den sanselige realitet som den er, uden at sammenligne den med andre ting.</p>
<p>Mange muslimer blev betagede af den videnskabelige metode på grund af den voldsomme påvirkning den bl.a. havde på den vestlige industrialisering, og diskussionen om hvad der kan eller ikke kan bevises videnskabeligt blev adopteret af mange. Således begyndte nogle muslimer at diskutere “Koranens videnskabelige mirakler” selvom Koranen slet ikke handler om videnskab, men derimod er en bog der skelner imellem sandhed og falskhed, andre vrøvler løs om Jordens form og rotation, om fosteret i moderens mave, om atomet og dets struktur, og mange andre videnskabelige emner som de udelukkende baserer på Koranvers og ahadith. Igen er andre muslimer dybt optaget af at finde en kur til både cancer og diabetes i Koranen og ahadith fremfor at foretage de nødvendige undersøgelser i et laboratorium.</p>
<h2 id="tænkning-og-taler-baseret-på-følelser">Tænkning og taler baseret på følelser</h2>
<p>Når en person følelsesmæssigt ønsker at opnå et bestemt resultat, så ønsker han at alle begivenheder skal føre til det han gerne vil have. Resultatet er ofte at han begynder at fortolke alting i lyset af dette specifikke ønske. Fremfor at forholde sig objektivt bliver intellektet i stedet brugt til at retfærdiggøre det der ønskes, og han forsøger at bevise dens gyldighed.</p>
<p>F.eks. oplever vi i Danmark at man har en følelsesmæssig loyalitet imod det demokratiske system selvom man tydeligt kan se de mange fatale konsekvenser af systemet. Fremfor at konkludere at systemet ikke virker, og at det ødelægger den verden vi bor i, så retfærdiggør man systemet og regeringen og dens handlinger, og man går sågar så vidt som til åbenlyst at benægte klare og tydelige fakta.</p>
<p>Denne type af tænkning er meget udbredt, og den er bl.a. årsag til at mange ondskabsfulde regimer kan slippe af sted med “falske flag” operationer, hvor de rammer deres egen befolkning med f.eks. et bombeangreb for derefter at give andre skylden. Folk kan ikke følelsesmæssigt håndtere at se i øjnene at deres egen regering kan finde på noget så afskyeligt, hvorfor de accepterer den offentlige udlægning af begivenheden, selvom alle beviser peger på det stik modsatte.</p>
<p>Den muslimske historie er også fyldt med eksempler, helt fra gamle dage og op til nu, hvor lærde har fordrejet sandheden på grund af et følelsesmæssigt tilhørsforhold.</p>
<p>I islam er denne type tænkning forbudt, og en dommer må f.eks. ikke dømme i en tilstand af vrede eller glæde for ikke at komme til at påvirke resultatet.</p>
<p>Normalt er det tilstrækkeligt at tiltale folk med de fakta en sag indeholder uden at være særligt opmærksom på retorik og elegance da fakta er det primære i enhver begivenhed, men vi kender alle til eksempler på taler der direkte er designede til at påvirke følelserne fremfor intellektet, og når det sker mister vi vores objektivitet og forbindelse til realiteten. Følelserne tager over.</p>
<p>Hvis man undersøger den islamiske litteratur som f.eks. Tafsir (Koranfortolkning), Fiqh (jura) og historie fra det fjerde århundrede og tidligere, så er det meget tydeligt at disse værker blev skrevet af personer i et meget højt rationelt niveau, og at det var det rationelle der var i fokus. Efter denne æra, da tegnene på degradering begyndte at vise sig, skiftede stilen til en følelsesmæssig stil, hvor der blev lagt overdrevet meget fokus på retorik fremfor at fremvise ideerne på en klar og tydelig måde. Man gik så langt som til at begynde at skrive juridiske bøger i poesi!</p>
<p>Et andet sted hvor dette er blevet meget udbredt er i moskeerne til fredagsbøn. Fremfor at fremføre emner på en rationel måde så himler man op i en retorik der udelukkende er designet til at påvirke følelserne. Resultatet er at der aldrig vækkes tænkning i folk, men udelukkende følelser. Ofte følelser af håbløshed over situationen i den muslimske verden. Løsninger, korrekte politiske analyser, emner baseret på rationelle beviser, de er sjældne.</p>
<p>Poetisk stil og retorik har intet at gøre i alvorlige og vigtige emner der kræver en høj intellektuel standard.</p>
<h2 id="snævertsynethed">Snævertsynethed</h2>
<p>Der er forskel på specialiseret tænkning, hvor en person lægger sin fokus på et bestemt område for at nå ned i dybden, og så på at være snæversynet. Specialiseret tænkning er ikke snævertsynethed, men er derimod et spørgsmål om fokus. Derimod er en snæversynet person en person der ikke formår at udvide sin tænkning til andet end de mest almindelige emner f.eks. hans overlevelse, hans ægteskab og familieforhold, osv.</p>
<p>F.eks. kan en snæversynet person der er restauratør kende alle sine faste kunder og deres spisevaner, bopæl, oprindelsesland og beskæftigelse, men han er snæversynet i sin tænkning og undgår enhver form for intellektuel diskussion. Hvis han alligevel deltager i en sådan diskussion så er han overfladisk, og han har ikke noget reelt at bidrage med.</p>
<p>Nogle lande benytter sig af lovgivning til at holde befolkningen snæversynet ved at forbyde intellektuelle, politiske og økonomiske diskussioner, og af denne grund finder vi mange konferencer i den muslimske verden fuldstændig udtømte for disse emner. En sådan politik kan medføre at hele befolkningen på lang sigt bliver snæversynet.</p>
<p>Ofte kombineres dette med en indenrigspolitik der forårsager fattigdom i befolkningen sådan at befolkningen tvinges til at være ekstremt optaget af at overleve. Forbundet med undertrykkelse og mediemanipulation opstår der en tilstand af ekstrem frygt i befolkningen der afholder folk fra at tænke. Opfattelsen af verdenen omkring dem bliver meget snæver, og den bliver baseret på et fastlagt sæt af holdninger.</p>
<p>Medierne og undervisningssystemet baseres på selektive oplysninger hvor stor fokus placeres på ganske bestemte emner, mens andre emner gøres trivielle. Resultatet af dette er “lukkede sind” der analyserer alting i lyset af konspirationsteorier. Og konspirationsteorierne forhindrer folk i at forstå de virkelige årsager til problemerne, og de henviser i stedet problemerne til folk med en imaginær styrke eller indflydelse - hvis de overhovedet findes.</p>
<h2 id="logik">Logik</h2>
<p>Logik er en gammel græsk disciplin der blev opfundet af de græske filosoffer. Logik blev benyttet som en tænkningsmetode indenfor alle områder uanset om det var indenfor det sanselige eller det metafysiske. De benyttede således logik til at diskutere Gud, Hans attributter, Hans Essens, og alle emner indenfor jura, naturen og retfærdighed.</p>
<p>Den logiske metode bygger på en specifik filosofisk rækkefølge der leder en person til at opnå et bestemt resultat. Metoden bygger på to præmisser: Den overordnede præmis og den underordnede præmis. Den overordnede præmis fremfører en generel regel eller et fænomen fra f.eks. naturen, mens den underordnede præmis så henviser til en specifik ide eller et specifikt emne som personen skal beskæftige sig med. Baseret på de to præmisser kommer den logisk tænkende frem til et resultat.</p>
<p>Når man i dag siger at noget er logisk, så henviser man ikke til logikken som en specifik metode indenfor filosofien, men man mener blot at det enten er fornuftigt eller indlysende. Dette er dog alligevel en ret problematisk talemåde fordi det antyder at logikken er en korrekt måde at tænke på, hvilket denne ikke er. Den logiske metode producerer mange forkerte resultater der direkte modstrider realiteten og sund fornuft. Fokus i logik ligger heller ikke på at finde ud af hvorvidt såkaldte logiske ræsonnementer er korrekte inden de anvendes, derimod ligger fokus på selve fremførelsen.</p>
<p>Et simpelt eksempel på en logisk slutning kunne være:</p>
<ol type="1">
<li>Hvis det brænder, så starter alarmen.</li>
<li>Alarmen starter ikke.</li>
<li>Ergo brænder det ikke.</li>
</ol>
<p>Ovenstående logiske slutning kan være korrekt eller forkert da der kan være mange årsager til at alarmen ikke starter.</p>
<p>Logik kan benyttes med succes indenfor moderne datalogi og matematik, men kan trods dens tiltrækkende mentale udfordringer ikke benyttes indenfor jura, politik eller livssyn.</p>
<p>Et simpelt eksempel kan illustrere hvordan det er umuligt at komme frem til en korrekt juridisk konklusion ved brug af logik. I livet låner mennesker penge til forskellige ting. For muslimer er pilgrimsrejsen til Mekka en vigtig ting som man skal udføre. Den logiske konklusion er derfor at muslimer skal låne penge til at udføre pilgrimsrejsen. Denne konklusion er imidlertid forkert da pilgrimsrejsen udelukkende er forpligtende for den person der i forvejen er i stand til at udføre den. Den der ikke har penge, skal ikke låne for at få råd til det. Fejlen i den logiske konklusion kommer fra fejlen i det andet argument der ellers lyder korrekt. Det korrekte argument er at pilgrimsrejsen er en vigtig forpligtelse for muslimen, hvis han har muligheden for at gennemføre den.</p>
<p>Logikken er også fejlbehæftet fordi den gør brug af generaliseringer, og fordi essensen af logik er baseret på rækkefølgen af præmisserne og deres indhold.</p>
<p>Som et andet eksempel kan man sige, som den første præmis, at logisk set så overbebyrder islam ikke mennesket, hvilket er en generalisering, og som den anden præmis, at det er nødvendigt at have et sted at bo. Da det at have et sted at bo er et fundamentalt behov i mennesket, så er den logiske konklusion den at man ud af nød kan tage banklån baseret på renter for at få råd til et hus. Denne logiske konklusion er imidlertid forkert da nødvendighed ikke er en generel regel der gælder alle situationer, men derimod kun helt specifikke situationer der allerede er fastlagt i de islamiske tekster.</p>
<p>Resultatet af brugen i logik indenfor jura er at man bruger en logisk retfærdiggørelse til at forklare islamiske forpligtelser. Her påstår nogen f.eks. at det at faste er til for at rense kroppen, og at nedkastning med panden mod jorden i bøn er til for at aflede statisk elektricitet, eller det er gymnastik. Andre går så langt som til at påstå at kvinden har et mindre begavet intellekt i forhold til manden fordi det ikke er tilladt for hende at vidne i alle samfundsrelaterede sager. Andre påstår så, på logisk vis, at denne regel ikke længere gælder i dag hvor kvinder nu er uddannede.</p>
<p>Logik i livsanskuelse medfører også forkerte resultater. F.eks. kan man sige som den første præmis at alle skabte ting ikke er evige, og dermed vil komme til en ende. Som det andet præmis kan man sige at Paradis og Helvede er skabte ting. Den logiske konklusion er derfor at Paradis og Helvede vil komme til en ende, men dette er ikke korrekt. Den første præmis er forkert da den udelukkende gør sig gældende overfor ting i dette liv, den kan ikke generaliseres til ting i det næste liv. Det næste liv er noget der går ud over menneskets sanser og opfattelse hvorfor de naturlove vi sanser her, ikke gør sig gældende der.</p>
<p>Problemet med logik er at logikken ikke i sig selv tager hensyn til realiteten, og den forsøger ikke at analysere den. Det den gør er at opbygge et forhold imellem to præmisser. Men korrekt tænkning forudsætter at realiteten er forstået så man kan sammenkoble de korrekte informationer med den relevante realitet.</p>
<h2 id="tænkning-baseret-på-retfærdiggørelse">Tænkning baseret på retfærdiggørelse</h2>
<p>Enhver person er selv direkte ansvarlig for sine egne handlinger, og vi skal hver især stilles til regnskab alene på Dommedagen. Vi kan ikke på Dommedagen komme med undskyldninger om at vi fulgte eller adlød de lærde, eller regenterne eller andre, og retfærdiggørelse af falskhed er ikke acceptabelt.</p>
<p>Allah (swt) siger: “<strong>Og de vil sige: Vor Herre! Vi fulgte sandelig vores ledere og de store i blandt os, og de vildledte os fra Vejen. Vor Herre! Giv dem en dobbelt del af straffen og forband dem med en stor forbandelse!</strong>” (33:67-68).</p>
<p>Disse vers fordømmer konceptet om at retfærdiggøre andre menneskers fejl og vildledning, og det kan ikke bruges som en undskyldning på Dommedagen, hvor både lederen og de der adlød bliver straffet i Helvede som konsekvens af deres uretskaffenhed.</p>
<h1 id="resultatet-af-forsømmelsen-af-den-islamiske-tænkningsmetode">Resultatet af forsømmelsen af den islamiske tænkningsmetode</h1>
<p>De forskellige fremgangsmåder og metoder som er blevet nævnt karakteriserer grundlæggende set de udbredte tænkningsmetoder i den muslimske befolkning. Dette er et dybt og alvorligt problem ikke alene fordi dette fundamentalt modstrider islam, men også fordi at resultatet er en næsten total mangel på korrekt tænkning i den muslimske nation. Der eksisterer individer der tænker korrekt, og som besidder korrekt islamisk tænkning, men den muslimske nation som helhed mangler det.</p>
<h2 id="manglende-offentlig-bevidsthed">Manglende offentlig bevidsthed</h2>
<p>Enhver nation der adopterer sin livsanskuelse på en intellektuel måde, vil danne en fælles offentlig bevisthed der resulterer i at befokningens syn på grundlæggende problemstillinger og emner er forenet.</p>
<p>Hvis en sådan forenet offentlig bevisthed ikke eksisterer resulterer det i at folk bliver påvirket af mange forskellige modstridende holdninger der altid fører til splittelse. Hvad en gruppe formår at opbygge bliver ødelagt af en anden gruppe. Til sidst eksisterer der ikke andet end had, foragt og fjendskab, hvilket er realiteten af den muslimske nation i dag.</p>
<p>Allah (swt) advarer muslimerne imod den slags splittelse og uenighed. Han (swt) siger: “<strong>Adlyd Allah og adlyd Sendebuddet og bliv ikke uenige så at I mister modet, og jeres styrke forlader jer, og vær tålmodige. Visselig! Allah er med de tålmodige!</strong>” (8:46).</p>
<p>Muslimerne var før islams tid i en tilstand af fjendskab og had til hinanden, men Allah (swt) favoriserede muslimerne og forenede nationen. Han (swt) siger: “<strong>Og hold alle sammen fast i Allahs reb (Koranen), og bliv ikke splittede. Og husk Allahs gave til jer da I var fjender, og Han skabte venskab imellem jeres hjerter, så I ud af Hans gave blev brødre. Og I var på randen til en brændende afgrund, men Han reddede jer fra den.</strong>” (3:103).</p>
<p>Desværre mistede muslimerne deres islamiske tænkemåde, og blev som resultatet vildledt af mange forskellige andre måder at tænke på. Nogle muslimer er, bevidst eller ubevidst, blevet sekularister, kommunister, nationalister, socialister, pragmatister, og meget andet. Og når de mødes med hinanden for at diskutere et problem resulterer dette altid i en eskalering af fjendskab og had. Dette har igen medført at muslimerne er blevet opdelt i mange forskellige “lejre” hvor hver lejr er mere eller mindre isoleret fra de andre.</p>
<p>Den intellektuelle splittelse er den værste katastrofe der har ramt den muslimske nation. Muslimer behandler i dag emner uden den mindste mulighed for en anden tilgang eller forståelse i forhold til gruppen eller individets eget syn, og muslimerne kan overhovedet ikke blive enige om at forene sig for ikke at tale om hvilke skridt der skal tages for at opnå en forening.</p>
<p>Socialister kalder til forening baseret på socialismen. De sekulære nationalister kalder til en forening baseret på at sekularisme. Andre nationalister kalder til at hvert land skal have deres egen suverænitet, men alligevel være forenede på en eller anden måde. Andre nationalister forkaster forening fuldstændig da de betragter det som en trussel imod deres eget land. Og selv når det kommer til selve naturen af forening så er der uenigheder. Nogle definerer forening som værende samarbejde imellem regeringer. Andre kalder til etablering af en slags overordnet forening samtidig med at hvert land skal bibeholde sin suverænitet. Andre fokuserer på en forenet økonomi, mens andre udelukkende kalder til en forening i udenrigspolitik. Nogle taler om en gradvis forening, andre om en naturlig forening der finder sted helt af sig selv, andre taler om revolution, mens andre igen taler om at det er magthaverne der med tvang skal forene muslimerne.</p>
<p>Denne tilstand blev i følge en hadith forudsagt af Profeten (saaws) da han beskrev den muslimske nation som meget stor i antal, men ligeså ubetydelig som havets skum. Det berettes fra Thawban (raa) at Profeten (saaws) sagde: “<em>Snart vil nationerne indkalde hinanden mod jer, ligesom de spisende personer indkalder hinanden til deres madskål (til fælles spisning).</em>” En person spurgte: “<em>Skyldes det, at vi er få den tid?</em>” Profeten (saaws) sagde: “<em>På den tid vil I være mange, men I vil være af ringe værdi ligesom regnvandets skum. Og Allah vil sandelig fjerne frygten for jer fra jeres fjendes bryst og kaste svaghed i jeres hjerter.</em>” En person spurgte: “<em>O Allahs Sendebud! Hvad skyldes svagheden?</em>” Han sagde: “<em>Kærlighed til denne verden og had til døden.</em>” (Abu Dawud, Imam Ahmad og andre).</p>
<p>Mens muslimerne har mistet forening og deres fælles offentlige bevidsthed, så har vesten løst dette problem ved at opbygge en specifik ramme for tænkning efter århundreders kamp og splittelse i Europa. Sekularismen, dvs. adskillelsen imellem staten og kirken, og den efterfølgende adoptering af demokratiet har frembragt en forenet offentlig bevidsthed med et forenet syn på livet.</p>
<p>Ved at gøre dette opstod der en specifik måde at tænke på i befolkningen, og hele samfundet blev reorganiseret på dette grundlag. Selv folks følelser, meninger og holdninger bygger på dette grundlag. Politiske partier, tænke-tanke, organisationer som f.eks. fagforeninger, og individer som akademikere, jurister, journalister, ja selv de religiøse, blev alle til forskellige fortalere for dette forenede syn.</p>
<p>Muslimerne skal derfor opbygge en offentlig bevidsthed baseret på den korrekte islamiske måde at tænke på, hvor den islamiske livsanskuelse skal udgøre fundamentet for enhver konklusion og tanke. Dette er det vigtigste emne muslimerne står overfor fordi en forenet offentlig bevidsthed vil opretholde den korrekte måde at tænke på.</p>
<p>Når først dette er opnået, og det var det der eksisterede blandt de første generationer af muslimer, så bliver alle andre uenigheder sunde idet sådanne uenigheder bidrager til den intellektuelle vækst og dynamik i den muslimske nation. Efterfølgende bliver vejen til ophøjelse klar, og det bliver muligt at bevæge sig på denne vej ved at udnytte de korrekte midler på en koordineret og effektiv måde. At opråbe folk ved at sige ting som “Bliv forenede!”, “Undgå splittelse!”, “Samarbejd!”, “Hjælp hinanden i det I er enige om!” nytter ingenting. Dette kan ikke realiseres i en splittet nation.</p>
<p>Imperialisterne betragter en forenet offentlig bevidsthed hos muslimerne som en af de største trusler for deres økonomiske (olie og andre råmaterialer) og strategiske interesser. Derfor betragter de også de mennesker der seriøst arbejder for at frembringe en forenet offentlige bevidsthed blandt muslimerne som den største trussel, og man gør alt hvad man kan for at forhindre dette. Metoder som trusler, vold, tortur og mishandling, tilfangetagelse og frarøvelse af frihed og grundlæggende civile rettigheder benyttes, hvor man ofte beskylder helt uskyldige mennesker for at stå bag terrorhandlinger man selv har iscenesat. Man kalder dette for “krigen imod terror”.</p>
<h2 id="manglende-intellektuelle-følelser">Manglende intellektuelle følelser</h2>
<p>Elevering er den intellektuelle proces der finder sted, når tanken om mennesket, livet og universet bygger på et rationelt grundlag der former menneskets tanker, væremåde og opførelse. Elevering har ikke noget at gøre med materiel fremgang, men handler udelukkende om menneskets måde at tænke og opføre sig på. Når en intellektuel elevering finder sted medfører det automatisk fremgang indenfor områder som industri, videnskab og teknologi. Den blotte tilstedeværelse af en sådan materiel fremgang betyder ikke automatisk at en elevering har fundet sted.</p>
<p>Følelser forbundet til elevering er ikke fysiske følelser som den smerte man føler når man slår sig. Det er derimod en intellektuel bevægelse der frembringer følelser af ubehag når man ser noget, der modstrider det livssyn man bærer på. For en muslim vil sådan en ubehag opstå når han eller hun ser en anden person begå noget der er defineret af Allah (swt) som værende forbudt. For en person med sekularistiske livssyn vil ubehagelige følelser opstå når han eller hun f.eks. ser nogen hvis personlige frihed begrænses.</p>
<p>Mennesker fødes ikke med intellektuelle følelser. Disse opstår som resultatet af at vi adopterer specifikke tanker om mennesket, livet og universet. Tanker der bygger på intellektuelle overbevisninger. Jo mere overbeviste vi er, desto stærkere vokser disse følelser sig igennem tiden. En persons følelser bliver således spejlet der afslører hvilke overbevisninger han eller hun bærer på.</p>
<p>Koranen befaler muslimer at adoptere deres livssyn på et intellektuelt grundlag igennem grundig og velovervejet undersøgelse. Denne grundige og omfattende undersøgelse skal producere en absolut overbevisning der ikke må indeholde så meget som det mindste gram af tvivl, formodning eller gætteri. Resultatet er sande intellektuelle følelser baseret på islam.</p>
<p>Intellektuelle følelser og andre følelser er forskellige. Et menneske kan føle et had eller en vrede når han eller hun undertrykkes, men en intellektuel følelse opstår udelukkende som resultatet af en ganske bestemt intellektuel overbevisning.</p>
<p>Allah (swt) siger: “<strong>Visselig! At associere partnere er sandelig en meget stor uretfærdighed!</strong>” (31:13). Dette vers kræver at man betragter tingene i et islamisk perspektiv før det at associere partnere til Skaberen af universet frembringer følelser af ubehag. Kun sande muslimer der bærer en korrekt og intellektuel overbevisning kan føle denne uretfærdighed når den begås.</p>
<p>Muslimerne har tabt deres intellektuelle følelser. Følelser der opstår som resultat af problemstillinger er udelukkende instinktive eller materielle. F.eks. ville muslimer kun have følelser imod en besættelse af et muslimsk land hvis dette direkte medfører undertrykkelse, drab, voldtægt, osv. Men hvis besættelsesmagten respekterede såkaldte civile rettigheder, og hvis muslimerne ellers trives under besættelsen, så ville masserne være fuldstændig ligegyldige overfor situationens alvor.</p>
<p>Dette illustreres også igennem de følelser muslimer har overfor den generelle degradering der hersker. Materielle aspekter som fattigdom, analfabetisme, spredning af sygdom, teknologisk tilbagegang og regenten og regimets undertrykkelse styrer muslimernes følelser angående degradering. Så når muslimer diskuterer emnet om elevering så holdes fokus på afslutningen af degradering. Resultatet er at muslimer præsenterer løsninger ud fra et materielt perspektiv der udelukkende behandler de fysiske symptomer på degradering sådan som at fjerne regenten uden at udskifte systemet, at åbne skoler, at ophøje levestandarden, at ophøje moralen, osv.</p>
<p>Når en person sanser degraderingen på den korrekte måde og dermed opfatter, at det er resultatet af manglen på korrekt tænkning, så forstår personen at problemet er meget dybere end fattigdom, analfabetisme, ja sågar besættelse.</p>
<p>Konklusionen er helt klart at den virkelige krise som den muslimske nation står overfor er en intellektuel krise. Ingen vil føle alvoren af sådan en type krise medmindre de har denne islamiske intellektuelle følelse. De personer der har denne type følelse vil se og føle ting som resten af masserne ikke opfatter. Og Profeten (saaws) beskrev netop sådanne personers tilstand i henhold til en hadith da han (saaws) sagde: “<em>Islam begyndte som noget fremmed, og den vil vende tilbage som en fremmed.</em>”</p>
<h1 id="historiske-faktorer-der-førte-til-afvigelsen-fra-den-rationelle-tænkemåde">Historiske faktorer der førte til afvigelsen fra den rationelle tænkemåde</h1>
<p>Degradering såvel som elevering er resultatet af den intellektuelle bevægelse mennesker påbegynder. Elevering forventes at finde sted hvis den intellektuelle bevægelse bygges på en omfattende tanke om mennesket, livet og universet, og folket efterfølgende bygger alt andet på denne tanke. På den modsatte side forventes degradering at finde sted hvis en sådan omfattende tanke mangler, eller hvis folket fejler i at opfatte en sådan tanke som deres reference for alt andet.</p>
<p>Enhver diskussion om de faktorer der har ført til degraderingen i den muslimske nation må derfor nødvendigvis handle om dette emne, og ved at undersøge muslimernes intellektuelle historie finder vi at muslimerne byggede på islam som en reference for alt andet i den første generation. De adopterede islam på den måde som Profeten (saaws) havde instrueret dem, nemlig ved at granske realiteten igennem en dyb og omfattende tænkningsproces. Det islamiske livssyn (aqidah) der opbygges igennem denne proces blev en reference for muslimernes tanker og følelser, og dette islamiske livssyn var det fundament som sahaba (raa) byggede deres forståelse af de islamiske regler og det islamiske system på.</p>
<p>Muslimerne var meget optagede af denne proces, og Profeten (saaws) holdt et meget vågent øje og irettesatte den mindste afvigelse fra denne fremgangsmåde. Han (saaws) var hurtig til at rette på sahaba (raa), og han (saaws) opklarede enhver misforståelse så snart den fandt sted uanset hvor alvorligt det var.</p>
<p>Lige efter Profetens (saaws) søn Ibrahim (rha) døde, blev det solformørkelse, og folk begyndte at forbinde de to begivenheder til hinanden. Profeten (saaws) irettesatte dem hastigt, og fortalte dem at de aldrig skal forbinde naturfænomener med livets begivenheder, da der ikke eksisterer nogen forbindelse imellem dem. Det berettes at han (saaws) sagde: “<em>Både solen og månen er Allahs tegn, og deres formørkelser har intet at gøre med nogens død!</em>”</p>
<p>Denne irettesættelse fortsatte efter Profeten (saaws) var gået bort. Det berettes at Abu Bakr (raa) irettesatte folket da en misforståelse opstod omkring følgende Koranvers: “<strong>O I der har iman! Vogt jer! De vil ikke skade jer, dem der er faret vild, når I selv er retledte.</strong>” (5:105). Nogle mennesker misforstod dette vers og troede at det betød, at en muslim kun skulle tage sig af sig selv, og ikke have nogen bekymring for andre mennesker. Abu Bakr (raa) forklarede at det ikke er sådan dette vers skal forstås, og at det ikke betyder at muslimer skal ophøre med at påbyde det gode og forbyde det onde. Derimod betyder verset at det er forbudt for muslimer at følge dem der er faret vild. Verset betyder at vildledte mennesker udelukkende skader sig selv med det de gør, og deres skade vil ikke ramme muslimerne så længe de ikke adlyder dem og begår de samme fejl. Derefter citerede Abu Bakr (raa) følgende udtalelse fra Profeten (saaws): “<em>I skal fortsætte med at påbyde det gode og forbyde det onde, og I skal fortsætte med at stille undertrykkeren til regnskab, og I skal tvinge ham til at holde inde med sin undertrykkelse. Hvis I ikke gør det vil Allah sende en straf over jer, og I vil bede til Allah, men jeres bønner bliver ikke svaret!</em>”</p>
<p>Et andet eksempel finder sted da muslimerne står overfor romerne ved Yamuk. En muslim blev overvældet over romernes voldsomme antal (100.000) i forhold til muslimerne (3.000), og han råbte: “Araberne er for få, og romerne er for mange! Hvor store romerne dog er, og hvor små araberne dog er!” Khalid bin Walid (raa) rettede ham og sagde: “Du skulle hellere sige: ‘Hvor store muslimerne dog er, og hvor små romerne dog er!’ fordi soldater er store hvis de vinder, og små hvis de taber.”</p>
<p>Og der findes massevis af hadith og beretninger der viser hvordan Profeten (saaws) og sahaba (raa) var dybt optaget af selve tænkningsprocessen. De rettede hastigt enhver misforståelse.</p>
<p>Kort efter at Profeten (saaws) var gået bort begyndte der at opstå afvigelser i tænkningen hos nogle muslimer idet de begyndte at adoptere tanker udefra. Forståelsen af islam begyndte gradvist at blive forringet. Selvom det forventes at muslimer skal opretholde et højt niveau af forståelse, så fejlede de i at gøre det på grund af flere forskellige faktorer. De tre mest betydningsfulde faktorer der førte til degraderingen i tænkning hos muslimerne var:</p>
<ul>
<li>Græsk filosofi.</li>
<li>Østlig filosofi.</li>
<li>Den europæiske intellektuelle invasion.</li>
</ul>
<h2 id="græsk-filosofi">Græsk filosofi</h2>
<p>Græsk filosofi kan betragtes som værende et bestemt livssyn med nogle fundamentale og grundlæggende tanker der producerer en unik måde at tænke på baseret på logik. Og muslimerne stødte på denne filosofi ad to veje. De kristne der levede i Kalifatet og oversættelsesbevægelsen.</p>
<p>De kristne der levede i Kalifatet var allerede udstyret med græsk filosofi eftersom kristendommen forlængst var blevet blottet for ethvert rationel koncept. Resultatet var at det ikke var muligt at bygge nogen betydningsfulde tanker på dette grundlag, hvorfor man derimod så mod græsk filosofi og logik for at udvide deres eget system af tanker. Desværre blev nogle muslimer påvirkede af denne retning da de også begyndte at studere den græske filosofi. Det gjorde de fordi de tænkte at det ville gøre dem i stand til at argumentere mod de kristne med de samme værktøjer som de kristne brugte.</p>
<p>Muslimerne nøjes dog ikke med at studere græsk filosofi, men begyndte derimod at adoptere græsk filosofi og blandede græsk filosofi og islam sammen. De fejlede katastrofalt i at forstå at enhver tanke er defineret af et unikt livssyn, og når et bestemt livssyn er adopteret så bliver alle de efterfølgende tanker formet af dette livssyn.</p>
<p>Muslimerne begyndte at blive afhængige af græsk filosofi i deres argumenter, og når de kristne påstod at Jesus var evig og ikke skabt, så sagde de kristne at siden Allahs ord er en af Hans attributter, så er det evigt fordi enhver beskrivelse er forbundet til det objekt som beskrives, og da objektet i dette tilfælde er Allah, der er Evig, så er enhver attribut forbundet til Allah også evig. Og konklusion på denne logik var derfor at Jesus er evig og ikke skabt. For yderligere at understøtte dette argument citerede de følgende fra Biblen: “I begyndelsen var der Ordet, og Ordet var med Gud, og Ordet var Gud.”</p>
<p>Nogle muslimer, som gruppen Mu’tazilah’ tænkte at den bedste måde at modargumentere de kristne på var ved at sige at Koranen var skabt. I henhold til dem så vil det at sige at Koranen er skabt føre til den konklusion at Jesus også er skabt, fordi Jesus også er Allahs ord. Resultatet var at man begyndte at diskutere Allahs (swt) attributter.</p>
<p>Alt dette finder sted på trods af det faktum at mennesket udelukkende, ene og alene, kan beskæftige sig med den sansede realitet når det kommer til tænkning. Da vi ikke kan sanse Allah (swt), Hans Essens, eller Hans (swt) attributter, kan vi ikke føre denne sansning videre til forstanden for derefter at sammenkoble med korrekte informationer. Tænkning kan ikke finde sted. Ethvert forsøg på at tænke på Allahs (swt) attributter er fantasi og forestilling.</p>
<p>Mu’tazilah begyndte at påstå at der ikke var nogen forskel imellem Allahs (swt) attributter og Hans Essens, og at begge er en og samme. I henhold til dem betyder det at hvis Allahs attributter, som er evige, er adskilte fra Hans Essens, så ville dette resultere i eksistensen af flere evige ting der kunne retfærdiggøre eksistensen af treenigheden.</p>
<p>Dette forårsagede en voldsom uro i den muslimske nation og andre begyndte at modargumentere Mu’taliza. Ahlul-Sunnah gruppen betragtede dette syn som en benægtelse af Allahs (swt) attributter, og de sagde at mens Allahs attributter er evige, så er de ikke en del af Ham, ej heller adskilte fra Hans Essens. I henhold til dem så er Allahs attributter ikke en del af Ham fordi beskrivelsen af et objekt er forskellig fra objektet der beskrives. Og attributterne er evige fordi Allah ikke kan beskrives med en beskrivelse der begrænser Hans Essens. Baseret på denne logik konkluderede Ahlul-Sunnah at Allahs attributter er evige, og at de manifesteres af Allahs Essens, men de er hverken Ham eller noget andet end Ham, fordi beskrivelserne er ikke essensen som beskrives. Derudover er attributterne ikke noget andet end Allah fordi de er Allahs attributter.</p>
<p>Muslimerne blev i sidste ende indhyllet og dybt optaget af denne endeløse og sofistikerede debat der resulterede i en konklusion der ikke har noget som helst rationelt eller realistisk grundlag, og den fortsætter den dag i dag!</p>
<p>Debatten kunne have været bragt til ende lige fra begyndelsen hvis muslimerne havde opfattet at emnet om Allahs attributter er en del af det usanselige, og at det dermed går ud over enhver form for rationel diskussion. Samtidig skulle de havde forstået at de love og regler der gælder for mennesker ikke kan påføres Allah. Diskussion slut.</p>
<p>I stedet opstod der total kaos da Kalifatet forsøgte at påtvinge Mu’tazilahs syn på resten af muslimerne med tvang.</p>
<p>Roden til problemet lå i at logikken blev adopteret som en tankegang i det islamiske livssyn på trods af at det islamiske livssyn ikke er foreneligt med logik. Det islamiske livssyn bygger på den rationelle tænkningsmetode der udelukkende tager udgangspunkt i den sanselige realitet.</p>
<p>Muslimerne adopterede også græsk filosofi igennem oversættelsesbevægelsen. Oversættelsesbevægelsen blev systematiseret og institutionaliseret under den abbasidiske periode. Al-Ma’mun, der selv var påvirket af Mu’tazilah, opfordrede til oversættelsen af den græske litteratur, og den græske filosofi var en ikke ubetydelig kilde af materiale som muslimerne oversatte.</p>
<p>Faktisk forholder det sig paradoksalt sådan at uden dette oversættelsesarbejde ville man ikke kende til demokrati i vesten.</p>
<p>Muslimerne begyndte at studere den græske filosofi på grund af dette oversættelsesarbejde, og de blev påvirket i forskellige niveauer. Nogle nøjedes med at adoptere den græske filosofi som en måde at tænke på uden at adoptere dens livssyn sådan som Mu’tazilah og Mutakalimin. Andre adopterede den græske filosofis tanker som et fundament i sig selv, hvilket indbefattede ideer som inkarnation af Gud, panteisme, o.m.a.</p>
<p>Selvom filosofferne bibeholdte deres overbevisning om islam, så ophørte islam med at fungere som et rationelt fundament for disse mennesker. Dette selvom islam kræver at menneskets første tanker bygger på den rationelle proces og metode alene, derefter at man bygger overbevisninger om eksistensen af de usanselige ting, som vi ikke yderligere kan beskæftige os med, på åbenbaring alene.</p>
<p>Islam endte med at blive reduceret til en abstrakt filosofi der taler om emner der overgår mennesket. Filosofiske diskussioner optog muslimerne og disse slog rødder. Diskussioner om hvorvidt Koranen er skabt eller ej, om hvorvidt menneskets handlinger er skabte, om hvorvidt Allahs attributter er en del af Hans Essens florerer stadigvæk.</p>
<p>Den græske filosofi blev et enormt tilbageslag for muslimerne der påvirkede deres forståelse af islam på en voldsom måde.</p>
<p>Det der fik problemerne til at vokse i kompleksitet var at nogle khulafah (statslederne) adopterede disse syn og forsøgte at gennemføre dem med tvang. Dette førte til dannelsen af de mange grupper som Mu’tazilah, Juhamiyah, Hashawiya og mange andre. Ydermere opstod der filosofiske bevægelser som f.eks. Ikhwan us-Safah der ledte til sekter som Druze. Oprettelsen af disse sekter skadede den intellektuelle sammenhæng og forening af muslimerne, og det påvirkede på voldsom vis muslimernes måde at tænke på.</p>
<p>Efterfølgende opstod der i kølvandet på alt dette andre meget ekstreme grupper og holdninger der fuldstændigt fordrejede tænkning.</p>
<h2 id="østlig-filosofi">Østlig filosofi</h2>
<p>De to østlige filosofier der havde den største påvirkning på muslimerne var indisk filosofi og persisk filosofi.</p>
<p>Mange persere og hinduer konverterede til islam, men fremfor at starte med at viske tavlen ren og bygge nye tanker på et nyt grundlag, så forsøgte de at forene deres gamle tanker med de nye som de adopterede. Efterfølgende blev mange af deres bøger oversat til arabisk og resultatet var at mange af deres koncepter som f.eks. brahmanisme og dualisme blev spredt blandt muslimerne. Og for første gang i historien opstod der kættere. Nogle propaganderede brahmanisme, der rodfæstede sig i at mishandle kroppen for at ophøje det åndelige aspekt, andre oprettede komplette sekter hvis struktur og fundament overskred islams grænser, blandt dem var bl.a. Karamitah og Hashashin (snigmordere). Det engelske ord “assassin”, der betyder snigmorder, kommer fra det arabiske navn på sekten Hashashin.</p>
<p>Sufismen begyndte hos muslimerne som et kald til at fjerne opmærksomheden væk fra verdslige affærer som økonomi, politik og nydelse af materielle midler, til i stedet at fokusere på det Kommende liv, men den blev meget hurtigt påvirket af brahmanismen. Brahmanismen påstår at mennesket består af to modpoler. Det materielle og det åndelige. Fordi disse to poler er antagonistiske er det nødvendigt at man frarøver sig selv det materielle for at ophøje det åndelige indtil man når en tilstand af åndelig perfektionisme, en tilstand beskrevet som “Nirvana”. Problemet er at sufismen efterfølgende indarbejdede disse fremmede ideer fra brahmanismen og dualismen. Efterfølgende udviklede sufismen sig fra et være et kald til at fjerne opmærksomheden fra denne verdens ting til at være en omfattende filosofi med dens egne ideer og tanker, symboler, ordner, litteratur og poesi.</p>
<p>Som eksempel påstår sufisterne at ethvert vers i Koranen og enhver hadith har to meninger. Den ene mening forstås af almindelige mennesker, og den henvender sig til dem, men den anden mening er hemmelig, og den henvender sig til sufister, og kun de kan forstå den. De retfærdiggjorde dette syn ved at sige at alting blev åbenbaret til dem som resultat af forskellige ritueller af tilbedelse som de udførte.</p>
<p>Nedenstående er nogle Koranvers og de meninger som sufisterne tillægger dem:</p>
<p>Allah (swt) siger: “<strong>Han har ladet de to have der møder hinanden strømme. Imellem dem begge er en barriere som de ikke kan overskride.</strong>” (55:19-20).</p>
<p>Dette vers taler sproligt og grammatisk set om havet, saltvand og ferskvand. Barrieren er havenes forskellige overfladespænding der gør at de ikke blandes.</p>
<p>Ibn Arabi, en prominent sufi, udtalte følgende om dette vers: “De to have henviser til den fysiske krop og til det åndelige, og de mødes i den menneskelige eksistens. Barrieren hentyder til de dyriske aspekter i menneskets sjæl som forhindrer begge af disse komponenter i at overgå hinanden.”</p>
<p>Allah (swt) siger: “<strong>Det første hus oprejst for mennesker var det i Mekka.</strong>” (3:96).</p>
<p>I henhold til sufisterne handler den åbenbare mening om Kabaen, mens den skjulte mening er Profeten Muhammad (saaws).</p>
<p>Og Allah (swt) siger: “<strong>Tilbed Allah og sæt ikke noget ved siden af Ham, og handl godt mod forældre, og slægtninge, og de forældreløse, og de fattige, og den beslægtede nabo, og den fremmede nabo, og jeres fælle ved jeres side, og den rejsende, og de som jeres højrehænder besidder.</strong>” (4:36).</p>
<p>Sprogligt og grammatisk så er dette vers betydning indlysende. Den arabiske sproglige mening af “<strong>de som jeres højrehænder besidder</strong>” var de slaver som folk havde på daværende tidspunkt.</p>
<p>Al-Tusturi, en sufist, sagde at den åbenbare mening er den kendte mening, men den skjulte mening er forskellig. Den “beslægtede nabo” er hjertet, og “den fremmede nabo” er naturen, og “den rejsende” henviser til de kropslige organer der adlyder Allah.</p>
<p>De sufister der fortolkede Koranen benyttede sig ikke af nogen defineret metodik eller regler, men baserede det hele på fantasi, forestilling, lyster og begær.</p>
<p>Ydermere blev sufisterne meget afhængige og tiltrukket af deres imamer og shuyukh (shaikh i flertal). Hver især oprettede de deres egne skoler og ordner med deres egne ritualer og specifikke strukture som f.eks. Naqshabandi ordnen.</p>
<p>Det er også værd at nævne at de fleste sufister er og var af ikke-arabisk oprindelse. De kom primært fra det tyrkiske og persiske område. Dette udfald var også et naturligt resultat af nærheden af disse regioner til den persiske og indiske filosofis centre.</p>
<p>Denne geografiske nærhed ledte i sidste ende til etableringen af Buwaihi og Safawi staterne i Persien og det omkringliggende område, hvilket bidrog til isolering af muslimerne i Indien og asien fra muslimerne i Irak, Syrien, Ægypten og andre områder vest for Persien. Disse to stater tjente som stærke intellektuelle barriere der opdelte den muslimske verden i to dele - adskilt fra hinanden.</p>
<p>Sufismen udøvede også en stærk påvirkning på muslimernes tanker i Indien og det centrale Asien. Og personer som Al-Ghazzali spredte disse ideer igennem deres mange rejser til andre områder i den muslimske verden. Men i den centrale del af den muslimske verden, som bestod af Syrien, Irak, Ægypten og Den Arabiske Halvø mødte sufisterne kraftig modstand. Nogle lærde som f.eks. Ibn Taymiyyah (rha) og Ibn al-Qayyim (rha) argumenterede hårdt imod de ekstreme dele af sufismen. I disse områder var det også sværere for de sufistiske tanker at få fodfæste grundet det arabiske sprogs styrke der, og situationen forblev relativ uforandret indtil nogle folk fra Mongoliet og Tyrkiet emigrerede til disse regioner. Disse mennesker spredte de sufistiske ideer til araberne og omkring det 11. århundrede A.H. var det meste af den muslimske verden underlagt sufistiske tanker.</p>
<p>Sufismen frøs muslimernes tænkning fast ved at sprede passivitet, ligegyldighed, uvidenhed og overfladisk tænkning. Muslimerne fik ændret deres tankegang der før i tiden var baseret på realiteten og forholdet imellem årsag og resultat, til en tankegang der var baseret på fatalisme hvor årsag og resultat fuldstændig ignoreres.</p>
<p>Under denne tilstand var muslimerne et meget let offer for den tredje og endelige faktor: Den europæiske intellektuelle invasion.</p>
<h2 id="den-europæiske-intellektuelle-invasion">Den europæiske intellektuelle invasion</h2>
<p>Mens degraderingen stod på i den islamiske del af verdenen, begyndte Europa at udvikle sig til en ny intellektuel magt. På dette tidspunkt oplevede Europa renæssancen der udmundede i kapitalismen som en ny ideologi. Den kapitalistiske ideologi havde som sit fundament det sekulære livssyn der definerer forholdet imellem kirken og staten. Tænkere som Thomas Hobbes og Jean-Jacques Rousseau begyndte at udsprede de nye koncepter om demokrati, frihed og individualisme, og parallelt med den intellektuelle udvikling opstod den videnskabelige måde at tænke på. Alt dette var med til at skubbe Europa ind i den industrialistiske revolution, og sammen med den nye ideologi dukkede vesten nu op som en ny intellektuel og materiel magt i verden.</p>
<p>Muslimerne, tilfredse med deres hidtil militære overlegenhed, var enten udvidende eller ligegyldige over for de voldsomme forandringer der foregik i det meste af Europa. Denne stagnerede tilstand var bl.a. styrket af deres overbevisning om at islam ikke kunne erobres. Khalifatet havde været verdens førende stat i århundreder, og muslimernes overbevisende sejr over både korstogene og Mongolerne forstærkede dette syn. Ligeledes formåede muslimerne nærmest at feje hen over Europa for endeligt at nå det centrale mål Frankrig og Wien i Østrig.</p>
<p>Selvom Kalifatet, på daværende tidspunkt kaldet Det Osmanske Imperium, var en militær gigant, så var den politiske og intellektuelle indflydelse blevet minimal. Muslimerne var ved at nå bunden politisk og intellektuel, hvilket specielt var indlysende under Det Osmanske Imperium, og muslimerne var ikke rede til at håndtere de pludselige ændringer der foregik i det meste af Europa, og resultatet var et voldsomt chok der ramte muslimerne.</p>
<p>Europas udvikling kom som en stor overraskelse på trods af at størstedelen af denne udvikling byggede på ting som Europæerne havde lært fra studier foretaget i Kalifatet. Mens muslimerne før havde erobret store dele af Europa, oplevede de nu at de europæiske nationer, specielt Spanien, Portugal, Holland, England og Frankrig koloniserede muslimske lande i forskellige områder.</p>
<p>Før i tiden var europæerne tvunget til at rejse igennem den muslimske verden for at handle med andre nationer i fjerne områder som f.eks. Asien, men med opdagelsen af nye handelsruter af Vasco da Gama, Ferdinand Magellan, Christoffer Columbus og andre, så var Europa ikke længere afhængig af muslimerne til denne handel.</p>
<p>I lyset af disse begivenheder gik det op for muslimerne at de var blevet svage og degraderede, men denne opdagelse opstod ikke som resultatet af en intellektuel vækkelse, derimod var det blot en fysisk og følelsesmæssig reaktion på begivenhederne omkring dem. Muslimerne blev specielt overvældede af den voldsomme materialistiske udvikling der foregik i Europa, og selvom nogle muslimerne forsøgte at iværksætte en elevering så var koncepterne relateret til en elevering ikke baseret på en intellektuel elevering, de var derimod begrænset til at forsøge at holde trit med udviklingen i vesten. Dette resulterede i at muslimerne blev voldsomt fascinerede af vesten for første gang i historien.</p>
<p>I forsøget på at definere og frembringe elevering blev muslimerne delt i tre hovedgrupper. Den første gruppe, de såkaldte “traditionalister” eller “konservative” bestod af den almene befolkning, de traditionelle lærde og sufisterne. De var ligegyldige overfor situationen og forblev passive. Derudover var de ikke i stand til at skelne imellem forskellen på de materielle og kulturelle aspekter af en civilisation. Som resultat heraf betragtede de den vestlige kultur som kufr i alle aspekter, og begyndte at forkaste alt vestligt og kalde det for Satans værk, uanset om det handlede om intellektuelle emner eller videnskabelige og teknologiske materialer.</p>
<p>Den anden gruppe der forsøgte at frembringe elevering valgte at adoptere den vestlige sekulære ide. Det gjorde de fordi de var fascineret og tryllebundet af den nye europæiske kultur og civilisation. Frøene til denne gruppe blev sået under Napoleons invasion af Ægypten. Nogle individer besøgte efterfølgende Europa for at studere, og det var disse individer der kom tilbage og begyndte at kalde muslimerne til at adoptere vestens kultur fuldstændig. De kaldte til de vestlige ideer om adskillelse af religion og stat, adskillelse af islam fra livet, og andre tanker og ideer der havde rod i vestlig intellektuel kultur, som ideen om lighed, individualisme og frihed. Den sekulære bevægelse, som vi passende kan kalde denne gruppe, forårsagede i sidste ende etableringen af de tyrkiske sekulære nationalister som f.eks. “De Unge Tyrkere”, “Foreningen” og “Fremskridtspartiet”. Ligeledes stod de bag nogle af de arabiske nationalist bevægelser.</p>
<p>Den sidste gruppe var modernisterne der udbredte ideen om, at vestens kultur både havde positive og negative kvaliteter som muslimerne kunne adoptere fra Europa. Sålænge det ikke stod i direkte kontrast til islam, så var det i orden. Modernisterne kaldte muslimerne til at slå bro imellem islam og vesten ved at fortolke de islamiske tekster sådan at de kunne tilpasses det som vesten definerede som det moderne liv.</p>
<p>Desværre for den muslimske nation var alle disse bevægelser fejlagtige i deres fremgangsmåder. Ingen af disse tanker eller ideer er årsagen til elevering, og de kan ikke frembringe nogen form for elevering. Derudover gjorde disse grupper, primært sekularisterne og modernisterne, sig nu til lette mål for de europæiske nationer der begyndte at bruge dem i deres intellektuelle og kulturelle kampagne imod muslimerne.</p>
<p>England såvel som Frankrig begyndte åbent at støtte de tyrkiske, ægyptiske og arabiske sekularister der fandt fred i de regioner, der nu var under engelsk og fransk besættelse. Derudover emigrerede nogle kristne fra Libanon til Ægypten hvor de etablerede aviser og tidsskrifter der kunne udbrede det sekulære livssyn, og både England og Frankrig assisterede disse individer i at sprede deres publikationer ud til andre regioner i Det Osmanske Imperium. Evelyn Baring, 1. jarl af Cromer, der var bosat i Ægypten som den britiske koloniadministrator, spillede en kritisk rolle for denne proces.</p>
<p>Modernisterne blev også støttet af England, men denne støtte var hemmelig og med hensigten om at etablere bevægelsens rødder grundigt i masserne. Nogle af bevægelsens prominente personer var Rifaah Tahtawi, Kahyrid ad-din, Al-Tunusi, Jamaal ud-Din, Al-Afghani, Abdul-Rahman Al-Kawakiby og Muhammad Abdu. Et fremtrædende aspekt af denne hemmelige støtte var Evelyn Barings hjælp til at få Muhammad Abdu til at opnå positionen som shaikh af Al-Azhar universitetet, selvom han på ingen måde var en velanset lærd der. Muhammad Abdu og Evelyn Barings arbejde førte i sidste ende til etableringen af et nyt undervisningssystem og juridisk system i Ægypten, og Muhammad Abdu udnyttede muslimernes stagnerede tilstand til at retfærdiggøre sin modernisering af islam så den kunne tilpasses den nu vestligt dominerede status quo.</p>
<p>Englænderne var ivrige efter at ansætte lærde personer der kunne føre deres planer ud i den muslimske verden. Og da Muhammad Abdu blev befalet at komme til Istanbul for at redegøre for sine aktiviteter forblev han der som en gæst i det britiske konsulat der udøvede et voldsomt pres på Det Osmanske Imperium for at sikre Muhammad Abdus sikkerhed.</p>
<p>England og Frankrig valgte også at støtte og promovere flere af de forskellige sufistiske bevægelser. Denne støtte var åbenlys da sufisterne i Algeriet kæmpede side om side med franskmændene imod muslimerne. Samtidig begyndte de nye trykkerier og forlag der blev etableret i Ægypten nu at udgive mange af de sufistiske værker som f.eks. bøger af Ibn al-Arabi og Al-Ghazzali.</p>
<p>Et kritisk og objektivt studie af disse bevægelser afslører at de alle var ukorrekte af to principielle årsager.</p>
<ol type="1">
<li>Disse bevægelser fejlede alle i at definere og forstå hvad elevering er, og hvordan elevering forekommer.</li>
<li>Både traditionalister og modernisterne fejlede i at identificere forskellen imellem hadaara, der er det kulturelle aspekt af en civilisation, og madaniyyah, der er det materielle aspekt af en civilisation. Af denne grund kunne muslimerne ikke finde ud af hvilke dele af en fremmed civilisation de kunne tage imod, og hvilke dele der skulle afvises.</li>
</ol>
<p>Fordi kulturelle aspekter af en civilisation bygger på en fundamental tanke eller trosbekendelse så kan muslimerne ikke adoptere noget som helst af disse. Sådanne aspekter er aspekter som juridiske systemer, økonomi, politik, livssyn, socialsystem og den fremherskende kunst og filosofi. På den anden side består de materielle aspekter af en civilisation ikke af noget der bygger på et livssyn eller en fundamental tanke eller filosofi, den består derimod af industri, matematik, fysisk, kemi, ingeniørarbejde og medicin. Alle disse aspekter er fuldt ud legale at adoptere da det udelukkende handler om materiale, og sharia er entydig når det kommer til materiale idet den siger: “Den originale regel for en genstand er at den er tilladt, medmindre det modsatte specifikt er bevist.”</p>
<p>Derudover fejlede muslimerne i at skelne imellem de forskellige former for viden, og de kunne som resultat ikke finde ud af hvilken type af viden fra vesten de kunne tage imod, og hvilken de måtte afvise. Eftersom videnskabelig viden tilegnes via den videnskabelige metode, der er universel, og som ikke kan påvirkes af et bestemt livssyn eller af noget doktrin, så er det fuldt ud tilladt for muslimerne at tilegne sig videnskabelig viden fra enhver kilde. Derimod er kulturen eller de tanker og ideer der er opstået eller påvirket af et bestemt livssyn direkte forbundet til denne specifikke kultur. Sådanne områder af viden indbefatter økonomi, sprog, historie, jura, filosofi, politik, psykologi, m.v. Her er det en pligt for en muslim at studere disse ting med forsigtighed fordi alle disse ting er under indflydelse og påvirkning af andre menneskers meninger og holdninger.</p>
<p>Baseret på denne adskillelse imellem kulturel civilisation og materiel civilisation var det forventet at muslimerne adopterede videnskab og teknologi fra vesten for derefter selv at udvikle videre på det, mens de forkastede den vestlige kultur og synspunkter. Men i stedet for at adoptere denne strategi begyndte muslimerne ironisk nok at forkaste videnskaben og teknologien, mens de adopterede koncepter og tanker der var unikke for det vestlige livssyn, og som var direkte i modstrid til islam.</p>
<p>Derfor fejlede disse forsøg på at elevere muslimerne fuldstændigt, og alle disse grupper og bevægelser fejlede i at forstå den virkelige årsag til elevering. Ikke kun det, de bidrog til en endnu større og værre degradering end den der allerede eksisterede.</p>
<p>Hvad der derudover forøgede degraderingen var den intellektuelle invasion som vesten systematisk foretog når den gik efter specifikke emner eller punkter i den islamiske måde at tænke på. De følgende afsnit handler om nogle af disse specifikke emner og deres indflydelse på muslimerne.</p>
<h3 id="det-islamiske-politiske-system">Det islamiske politiske system</h3>
<p>I middelalderen led de europæiske nationer voldsomt under de teokrattiske systemer de blev pålagt. Situationen eksploderede i et voldsomt oprør på grund af den undertrykkelse som kirken og kongen i århundrede havde påført befolkningen, og det endte med at nogle store grupper fuldstændigt benægtede religion. For at løse denne konfrontation formulerede man en løsning baseret på et kompromis. Løsningen var at adskille religion fra livet. Og dermed blev sekularismen fundamentet for de vestlige kapitalistiske samfund, og Europa gik ind i en helt ny og meget hastig udvikling.</p>
<p>Ideen om at religion skal adskilles fra livet, og at det er en sammenblanding imellem disse der fører til mørke, tilbagegang og degradering, blev en hjørnesten i de vestlige politiske tanker og ideer. Vesten eksporterede dette syn til muslimerne og fik med stor succes muslimerne til at tro at den udvikling de havde opnået var universel, og dermed mulig for enhver nation sålænge den blot gjorde det samme, nemlig adskilte Gud fra livet og politik.</p>
<p>Muslimerne begyndte som resultat heraf at betragte politik i det samme lys som vesten, som noget der skulle adskilles fra islam. Og på samme vis som vesten havde betragtet årsagen til den mørke middelalder som værende en sammenblanding imellem Gud og samfund, således begyndte også muslimerne at betragte årsagen til degraderingen som værende en sammenblanding imellem islam og samfundet.</p>
<p>Dette problem kunne nemt have været undgået hvis muslimerne blot havde forstået at vestens erfaring og historie var unik og specifik for den, og at den var forårsaget af nogle ganske specifikke faktorer som f.eks. kristendommens manglende evne til at behandle livets problemer, fordi kristendommen var blevet blandet sammen med menneskets egne ideer og opfindelser. Fakta er at det var munkene og præsternes holdninger, og ikke engang Kristendommen selv, der blev brugt til at herske med. Og fejlen som europæerne foretog i deres håndtering af problemet ledte til en selvmodsigende løsning.</p>
<p>Ingen af disse specifikke problemer kan overføres til den muslimske verden fordi Koranen er original, og den har aldrig været udsat for menneskelig korruption. Og Koranen gjorde islam i stand til at håndtere et hvilket som helst samfundsproblem på et hvilket som helst tidspunkt. Derudover er islam, modsat Kristendommen på daværende tidspunkt i Europa, omfattende i sin natur. Den bygger på et rationelt livssyn der stemmer helt overens med realiteten, og som er baseret på absolutte beviser. Ud fra dette livssyn udspringer der et juridisk og politisk system der kan håndtere alle relevante emner indenfor samfund, indenrigs- og udenrigspolitik, økonomi og alle andre problemer vi som mennesker skal have behandlet på en balanceret og retfærdig måde.</p>
<p>Der eksisterede aldrig en konflikt imellem det islamiske livssyn og de intellektuelle tanker udledt fra realiteten. På grund af dette har muslimerne aldrig nogen sinde haft en “mørk middelalder” som vesten oplevede. Den degradering muslimerne oplevede var resultatet af at misforstå islam, der byggede på alle de forskellige faktorer vi allerede har været inde på, og ingen af disse havde relation til Europas mørke middelalder.</p>
<p>Muslimernes nedgang og deres intellektuelle forvirring fik dem til at tro at tilstedeværelsen af islam i livet også var årsagen til den nedgang de havde oplevet, og at løsningen var den samme som den man havde brugt i Europa. Mange muslimer blev dybt påvirket af dette og begyndte efterfølgende at træde i vestens fodspor og kalde til adskillelsen af islam fra livet.</p>
<p>I dag ser vi tydeligt hvordan denne ide har slået rod hos de generelle muslimer, og hos politikerne og de intellektuelle specifikt.</p>
<p>Samtidig har to senere faktorer forværret problemet. Undervisningssystemet som blev udarbejdet og formuleret af kolonimagten, og i hvilken muslimerne udsættes for en fordrejning af den islamiske historie hvor Kalifatet (eller det Osmanske Imperium) bliver skildret som en nådesløs og barbarisk æra lige efter sahabas (raa) generation (i hvilke den muslimske verden var indhyllet i konflikter, ustabilitet og endeløse drab).</p>
<p>Kalifatets regenter blev fremstillet som blodtørstige diktatorer besatte af luksus og kvinder. Dette syn blev så grundigt indopereret i muslimerne at de begyndte at kigge tilbage på deres historie med skam. De så Kalifatet som noget der ødelagde islam. Et syn man med den amerikanske etablering af ISIS har forsøgt at genopvække (ja, ISIS er, ligesom Taliban var det, oprindeligt en amerikansk strategi).</p>
<p>Eksistensen af nutidens sekulær regimer i den muslimske verden, der kun delvis implementerer islam, holder også dette syn i live da de fleste muslimer ikke evner at skelne imellem det der udgør politik baseret på rigtig islam, og så “politik udført i islams navn”. Disse regimer ødelægger folks tillid til det islamiske system, og de ødelægger troen på at islam kan bruges til noget praktisk i dag. Som resultat vælger mange muslimer ud af frustration den lette løsning, nemlig at adskille islam og politik fuldstændigt. Dette til trods for at en stor del af islam er politik, og at denne del ikke kan adskilles fra resten.</p>
<h3 id="kvindens-status">Kvindens status</h3>
<p>Emnet om kvindens status var meget klar og tydelig i islam, og det er aldrig et emne der nogensinde har været til debat hos muslimerne. Der har derfor aldrig eksisteret en “mandelig forståelse af islam” og en “kvindelig forståelse af islam”.</p>
<p>Allah (swt) skabte mænd og kvinder og åbenbarede fælles regler og love til dem. Disse love og regler er ting som det at bære det islamiske kald (dawah), at stille regenterne til regnskab, at holde bøn, betale zakat, og meget andet. Derudover åbenbarede Allah (swt) specifikke regler til hvert køn. Muslimernes kultur har derfor været fritaget for en diskussion om kønnenes roller osv. En diskussion vesten stadig den dag i dag er plaget af.</p>
<p>Europas invasion rejste spørgsmål relateret til det sociale system i islam. Spørgsmål om hvorfor en mand må have fire koner, og hvorfor en kvinde skal tildække hendes krop undtagen hendes ansigt, hænder og evt. fødder. Derigennem propaganderede de kvinden som en slave i et mandsdomineret samfund.</p>
<p>Løsningen på alt dette ville have ligget i at man forstod at vestens syn på kvinden bygger på en ganske specifik synsvinkel, og muslimerne kunne nemt havde behandlet emnet ved at præsenterer islam på det rationelle grundlag det bygger på, og dermed tvunget vesten til at tage stilling til om det er mennesker eller Skaberen af mennesket der skal definere hvilken status en mand og en kvinde skal have. Men muslimerne begik en stor fejl ved at forsøge at retfærdiggøre kvindens status i islam ud fra et vestligt livssyn. Nogle muslimer reagerede på anklagerne ved at kalde til vestlige ideer som ligestilling og frihed i den tro at de dermed undgik anklagerne.</p>
<p>Som en reaktion på dette gik en anden gruppe af muslimer over i en ekstrem modsat grøft og påstod at en kvinde ikke bør forlade sit hjem, og at hun er forbudt fra at handle, modtage og give undervisning, og politik.</p>
<p>En tredje gruppe opstod der forsøgte at forene de to første grupper, hvilket i bund og grund ikke består i andet end at forsøge at forene vestens tanker med islamiske følelser.</p>
<p>Som en direkte konsekvens af disse forskellige gruppers kompromisløsninger stod den muslimske nation nu overfor tre valg angående kvindens status. At adoptere den vestlige model, der var baseret på en følelsesmæssig reaktion på et forkert syn. Eller at adoptere det der blev betegnet som “den islamiske model”, hvilket var en reaktion på en reaktion. Eller at adoptere den sidste løsning, et mix imellem islam og vestens syn, hvilket var et kompromis imellem disse to reaktioner.</p>
<p>Noget der forværrede problemet betydeligt var at mange muslimer havde tabte eller begyndte at tabe evnen til at skelne imellem ren islam og kulturelle traditioner der korrekt nok diskriminerede kvinder ret voldsomt. Denne sammenblanding af lokal skik og tradition med islam forårsager den dag i dag at mange mennesker tror at islam er undertrykkende overfor kvinder.</p>
<p>Alt dette er på trods af at man i vesten påstår at man har ligestilling, så er fakta at kvinder i vesten stadig ikke får den samme løn som mænd i samme stillinger, og at kvinder undertrykkes og udnyttes på det groveste i medier, reklamer og pornografi. I islam har kvinden ikke alene krav på samme løn som manden, men hun bliver betragtet som en velsignelse for familien og samfundet, en velsignelse der skal beskyttes, æres og bevogtes.</p>
<h2 id="resultatet">Resultatet</h2>
<p>Da vesten i sidste ende koloniserede regionen militært blev sharia forladt med undtagelse af regler til håndtering af personlige emner. Samtidig blev en helt ny uddannelsesplan og et nyt pensum udviklet der skulle sikre, at når vesten igen forlod de muslimske lande, så ville fremtidens generationer der bestod deres eksamen i dette pensum se op til vesten og vestens idealer i alle aspekter af livet.</p>
<p>I dag er de vestlige tanker udbredte blandt muslimer, og den vestlige kultur er blevet det dominerende livssyn blandt de intellektuelle og uddannede klasser. De fleste publikationer, seminarer, intellektuelle kredse og diskussioner, der eksisterer i den muslimske verden, er påvirkede af dette syn. Og de nye kommunikationsmidler som f.eks. internettet, der nu kan udnyttes til at sprede disse holdninger, har forstærket denne påvirkning.</p>
<p>Den islamiske måde at tænke på blev ikke ødelagt på en dag, men blev gradvist skilt ad på grund af mange forskellige faktorer der alle ophobede sig op igennem historien. Disse faktorer begyndte med nogle af de intellektuelle problemer der opstod efter generationen efter sahaba (raa).</p>
<p>For nyligt har der været en del forsøg på at genetablere den islamiske måde at tænke på ved at vende muslimerne tilbage til livsstilen som de første tre generationer havde, men disse forsøg har også fejlet fordi dem der startede disse forsøg begrænsede deres indsats og arbejde til at bygge på blind efterfølgelse af de tidligere generationer i juridiske holdninger, og en konstant gentagelse af deres holdninger relateret til aqidah (livssynet) uden nogen dybtgående intellektuel tænkning. Resultatet har været at dette kald i at vende tilbage til de tre første generationers levemåde har været et kald til at vende tilbage til at ride på kameler, og ikke et kald til muslimerne i at emulere Profetens (saaws) og sahabas (raa) måde at tænke på. Således har også disse bevægelser fejlet i at løse problemet.</p>
<h1 id="intellektet-og-den-rationelle-måde-at-tænke-på">Intellektet og den rationelle måde at tænke på</h1>
<p>Vi har nu beskæftiget os en smule med de faktorer der ledte til degraderingen af den muslimske nation, og det er herefter nødvendigt at vi tager et kig på hvad intellektet og den islamiske måde at tænke på består af.</p>
<p>Forsøg på at elevere den muslimske nation kan ikke få succes medmindre intellektet og den islamiske måde at tænke på bliver genetableret hos muslimerne. Uden et klart billede af hvad denne måde at tænke på består af, vil ethvert forsøg på at ændre muslimernes degraderede tilstand ende i fiasko, og fortidens fejlbehæftede metoder vil blot blive gentaget.</p>
<p>At forstå de unikke bestanddele af en elevering er ligeledes af afgørende betydning for at løsrive følelsesmæssige og reaktionære metoder, der ikke kan føre til andet end yderligere degradering og forværring af situationen.</p>
<h2 id="intellektet">Intellektet</h2>
<p>Menneskets intellekt er ubestrideligt den største gave Gud har skænket menneskeheden.</p>
<p>Mennesket drives via sine instinkter til at tænke over formålet med sin skabelse, og det er via denne tænkning at mennesket skal komme frem til formålet med sin skabelse.</p>
<p>I Koranen er intellektet nævnt mere end 50 gange, og Gud giver menneskets intellekt den højeste værdi. Allah (swt) siger: “<strong>De er døve, stumme og blinde fordi de ikke bruger forstanden!</strong>” (2:171).</p>
<p>Allah (swt) beskriver, meget livligt, en voldsom og forfærdelig situation på Dommedagen hvor konsekvensen af ikke at bruge intellektet er straf i Helvede. Allah (swt) siger: “<strong>Og til dem, som ikke har iman på deres Herre, er der Helvedes straf! Og det er et slemt rejsemål. Når de bliver kastet deri, vil de høre dets rasens, mens det koger op. Det brister næsten af raseri. Hver gang en gruppe kastes deri, spørger dets vogtere dem: Kom der ikke en advarer til jer? De vil sige: Jo, sandelig kom der en advarer til os, men vi forkastede og sagde: Allah har ikke åbenbaret noget som helst. I er kun i stor vildfarelse! Og de vil sige: Havde vi dog blot hørt efter eller brugt vores intellekt, så ville vi ikke have været blandt den flammende ilds beboere!</strong>” (67:7-10).</p>
<p>Dette er beviset Allah (swt) vil bruge imod benægterne på Dommedagen. De hørte ikke efter hvad sendebudene sagde, og de brugte ikke deres intellekt.</p>
<p>Den vigtigste ting for mennesket i livet er tænkning, og måden hvorpå vi lever er afhængig af korrekt tænkning, heraf skal vi ligge stor vægt på at sikre at tænkningen er korrekt i alt hvad vi foretager os.</p>
<p>Tænkning er som nævnt den proces hvor et menneske sanser en realitet, direkte eller indirekte, hvorefter hjernen sammenkobler denne sansning med informationer om realiteten for derefter at producere en bedømmelse.</p>
<p>Realiteten behøver ikke at være direkte sanselig for den der tænker. Skibet RMS Titanic er et sanseligt skib, men det er ikke et direkte sanseligt skib for dig og mig. Men det betyder ikke at vi ikke kan foretage rationel bedømmelse og tænkning når det handler om RMS Titanic. Årsagen er at realiteten ikke behøver at være direkte sanselig for den der tænker, blot det at realiteten er en sanselig realitet i sin natur, og dette er til gengæld altafgørende.</p>
<p>Andre mennesker har sanset RMS Titanic, og de har viderebragt sanselige oplysninger om skibet til os. På den måde kan vi tænke og bedømme på skibet. F.eks. kan vi konkludere at RMS Titanic ikke var synkefri, fordi det sank. Og vi kan konkludere at alle de tekniske sikkerhedsforanstaltninger, som skibet var udrustet med, og som gav anledning til at folk mente at skibet ikke kunne synke, ikke udgjorde nogen virkelig sikkerhed. Denne konklusion er tænkning, og den er ikke fantasi.</p>
<p>Vi kan ikke bedømme, tænke eller konkludere noget når det kommer til essensen af noget usanseligt, men vi kan bedømme og konkludere at noget eksisterer, hvis dets eksistens efterlader en sanselig effekt. Vi kan ikke sanse Allah (swt), og vi kan ikke beskæftige os med Hans (swt) essens, men vi kan bekræfte Allahs eksistens fordi effekten og resultatet af Allahs eksistens er direkte sanselig. Vi kan sanse det begrænsede univers og alt dets indhold, og vi kan heraf - via rationel tænkning - komme frem til at der eksisterer en Fuldkommen og Almægtig Skaber, der har skabt alt det begrænsede.</p>
<p>Når det kommer til andre uanselige ting, som Engle, Jinn, Paradis og Helvede, så kan vi heller ikke beskæftige os med deres essens, og vi kan heller ikke beskæftige os med deres eksistens ud fra sansning, men vi kan alligevel bekræfte deres eksistens fordi Koranen kan sanses, og dens kilde og indhold er absolut bekræftet via sansning. Sansningen af Koranen som kilde til oplysningerne er absolut på grund af Koranens mirakel. Miraklet bekræfter at Koranen kommer fra Skaberen af universet, Allah (swt).</p>
<p>Fordi Koranen fortæller os om eksistensen af Engle, Jinn, Paradis og Helvede, så kan vi bekræfte deres eksistens med absoluthed og sikker viden, men vi kan ikke tænke over deres essens, dvs. deres udseende, deres evner, deres begrænsninger, deres påvirkning, deres forhold, osv.</p>
<p>Vi kan kun bekræfte de oplysninger og detaljer som Allah (swt) giver os, men kan ikke foretage en bedømmelse på disse oplysninger.</p>
<p>Når Allah (swt) derfor siger: “<strong>Priset være Allah der skabte himlene og Jorden, som skabte Englene, budbringere med vinger, to, tre eller fire.</strong>” (35:1). Så kan vi bekræfte via absolut bedømmelse at Englene eksisterer, og vi kan bekræfte via absolut bedømmelse at de har vinger, fordi Allah (swt) fortæller os det, men vi kan ikke på nogen måde beskæftige os med naturen af Englene eller med naturen af deres vinger, hvad de består af, hvordan de ser ud, osv.</p>
<p>Hvis vi, som nogle lærde har gjort det og stadig gør det, begynder at overveje hvordan deres vinger ser ud, hvad forskellen er på at have to, tre eller fire vinger betyder, eller hvis vi begynder at sammenligne dem med fuglevinger, eller hvis vi konkluderer at antallet af vinger har relation til englenes status eller magt, sådan at den engel der har fire vinger er stærkere og større end den engel der har to vinger, så er dette ikke tænkning! Det er udelukkende fantasi, formodning og forestilling, og det har intet med tænkning at gøre! Vi kan ikke sanse Englene, og vi kan ikke sanse deres vinger, og vi ved ikke hvad naturen af disse ting er, eller hvad formålet med disse ting er. Det eneste vi kan er, at bekræfte oplysningerne som Allah (swt) giver os, altså at Englene eksisterer, og at de har forskellige vinger - intet andet!</p>
<h2 id="sandhed-og-falskhed-er-absolut">Sandhed og falskhed er absolut</h2>
<p>Formålet med den islamiske måde at tænke på er at finde frem til sandheden, og det mest karakteristiske ved dette liv er at det består af fakta og ikke illusioner. Ethvert objektivt og seriøst studie, og enhver tanke indenfor emnet, må anerkende det ubestridelige faktum at absolutte realiteter eksisterer. Uden denne konklusion bliver enhver tanke og ethvert studie til fantasi, forestilling og spekulation der ikke kan frembringe noget brugbart.</p>
<p>Med dette for øje skal vi sikre at ethvert studie er til for at nå frem til sandheden, og ikke til for fornøjelse eller underholdning. Et studie til for fornøjelse eller underholdning kan ikke bære frugt, og det vil ikke producere andet end overfladiske tanker eller abstrakte filosofier på lige fod med græsk filosofi.</p>
<p>At nå frem til sandheden må være det absolutte mål med ethvert studie, og når sandheden er opnået og bevist uden tvivl, så må og skal vi underkaste os denne sandhed, og adoptere den som en fast del af vores tænkning og overbevisning. Vi kan ikke tage hensyn til meninger, holdninger, traditioner, eller hvad der er populært eller accepteret af masserne, eller medierne, eller hos politikerne. Sandheden skal ene og alene adopteres på dens værdi og fortjeneste i sig selv.</p>
<p>Eksistensen af den absolutte sandhed er let at komme frem til ved at undersøge måden hvorpå mennesket udvikler sin tænkning. Mennesket begynder allerede fra barn af at sanse omgivelserne, og billederne af disse realiteter bliver lagret i hjernens hukommelse. Mennesket sanser meget tidligt eksistensen af disse realiteter, men er ude af stand til at beskrive, forklare eller definere dem. Ved gentaget sansning bliver eksistensen af disse ting absolut bekræftede, og enhver følelse af at disse ting skulle være illusioner forsvinder helt og holdent. Solen, månen, bjergene, græsset, sandet og alt det andet forbliver med at være solen, månen, bjergene, græsset, sandet og alt det andet, og det ændrer sig ikke på noget tidspunkt.</p>
<p>Hvis disse realiteter skulle være illusioner frembragt af fantasien, så ville individet der har fuld kontrol over sin fantasi være i stand til at ændre deres udsende, form, struktur, farve osv. Men fakta er at disse realiteter eksisterer uafhængigt af menneskers fantasi og forestilling. Det betyder at eksistensen af disse realiteter ikke er afhængig af fantasi og forestilling, og dermed heller ikke er relative emner. Produkter der er produceret af fantasien er derimod relative produkter.</p>
<p>I takt med at et menneske udvikler sig igennem barndommen, så udvikler mennesket også evnen til at forbinde instinkter og behov til disse objekter. I begyndelsen er denne forbindelse ren instinktiv og følelsesmæssig, og en sådan forbindelse eksisterer selv hos dyrene. For eksempel forbinder et lille barn brystmælk med duften og stemmen af sin moder. Denne forbindelse er ikke en forestilling, men en virkelig forbindelse der er resultatet af vekselvirkningen imellem instinkter og behov med objekter og realiteten omkring. Mad og drikke tilfredsstiller behovet for at spise og slukke tørsten, og denne tilfredsstillelse finder sted i ethvert menneske og hos ethvert dyr uden undtagelse.</p>
<p>Med tiden modner barnet og begynder at forstå realiteten omkring sig. Barnet begynder at klassificere ting med termer. I begyndelsen finder denne klassifikation sted i form af ren imitation, og i starten er det kun de ting der er nærmest der bliver klassificeret. Derefter begynder barnet at klassificere forholdene imellem ting via deres former, farver og størrelser osv. Derudover begynder barnet at forstå detaljerne på forskellige handlinger, så som at spise, at drikke, at gå og at sove.</p>
<p>Det er værd at notere at disse realiteter bliver sanset uafhængigt af deres betegnelser. Et bjerg eksistere uafhængigt af hvad det bliver kaldt. Ligeledes eksisterer ild som noget der brænder, og ethvert rask menneske opfatter dette uden undtagelse.</p>
<p>Sideløbende med alt dette udvikler barnet evnen til at skelne imellem forskellige lyde, hvilket er den første sprogfærdighed mennesket udvikler. Og alle disse lyde registreres og gemmes som informationer der yderligere vil forstærke mange års uændrede og gentagne observation, og som senere færdigudvikles til evnen til at tale.</p>
<p>Barnet begynder at kommunikere med simple lyde, og med tiden udvikles evnen til at udnytte sproget til at formulere sine tanker og meninger. I begyndelsen finder denne kommunikation udelukkende sted igennem bevægelser og følelsesmæssige lyde som f.eks. gråd, grin og smil osv.</p>
<p>Når barnet endeligt begynder at tale begynder han eller hun at spørge sine omgivelser om de sansede realiteter samt forholdene imellem disse. Denne afhøring, hvis vi kan kalde den det, finder sted naturligt, og det er som regel forældrene der hjælper med svarene på de mange spørgsmål. Svarene på spørgsmålene vil tjene som informationer der senere vil blive brugt som grundlag for barnets tænkning. Ud over de mange spørgsmål begynder barnet nu også at foretage sine egne bedømmelser. Denne tænkningsproces vil i starten være fejlbehæftet, men som mængden af korrekte informationer indsamles med tiden, og med forbedring og udvikling af sanserne, bliver tænkningen mere sofistikeret og præcis.</p>
<p>Fra tidspunktet hvor mennesket kan rationalisere og forstå sine omgivelser, opstår der en skarp forskel på eksistensen af nogle realiteter og deres forklaring. Eksistensen af disse realiteter er direkte sanselig, og deres eksistens er absolut, men informationerne der forklarer disse realiteter kan være forskellige. Mennesket begynder at sammenbinde informationerne til realiteterne. Hvis informationerne stemmer overens med realiteten, vil disse informationer blive stærke og koncentrerede, og de vil udvikle sig til overbevisninger, overbevisninger der vil blive brugt som referencer til at måle andre ideer og tanker med.</p>
<p>F.eks. vil forældre fortælle barnet at det at lege med elektriske ledninger er meget farligt, og at det kan resultere i skade eller død. De vil måske også fortælle barnet at det at skrige højt om natten i gråd vil tiltrække spøgelser der kidnapper børn. I starten vil barnet stole på begge disse oplysninger pga. båndet af tillid og den følelsesmæssige forbindelse til forældrene. Men mennesket er af natur nysgerrigt, og denne nysgerrighed leder mennesket til at gå på opdagelse. Med tiden realiserer personen sandheden af den første udtalelse, og den åbenlyse fejl i den anden udtalelse. Dette sker ved at sammenligne begge udtalelser med den realitet som de omtaler. Personen vil bekræfte sandheden af den første oplysning enten igennem at erfare dette selv ved at få stød, eller igennem nyheder om andre der er kommet til skade, eller som er døde. Når han eller hun begynder at overveje den anden information og sammenligner den med realiteten, vil konklusionen være at det er falskt fordi mange børn, inkl. personen selv, græder om natten uden at nogen er blevet kidnappet af spøgelser. Resultatet er at personen vil betragte den første oplysning som værende en korrekt overbevisning, en overbevisning der ikke kan ændres medmindre nye og yderligere beviser fremskaffes, mens den anden oplysning bliver forkastet som værerende falsk.</p>
<p>Derfor er sandheden det der stemmer overens med realiteten, og eftersom realiteten er den samme for alle mennesker, så udgør dette absoluthed og ikke noget der er relativt.</p>
<p>Emnet om hvorvidt Skaberen eksisterer er ikke et relativt emne fordi enten eksisterer Skaberen, eller også eksistere Han ikke. Man kan ikke påstå at Skaberen eksisterer og ikke-eksisterer på samme tid fordi nogle mennesker benægter Hans eksistens mens andre bekræfter den. Eksistensen af en realitet er noget mennesker sanser enten direkte eller indirekte på de spor der efterlades, og det er ikke noget der opbygges i folks fantasi.</p>
<p>Påstanden om at realiteten som mennesker sanser ikke er andet end illusion er falsk, og denne påstand har intet grundlag, og de mennesker der påstår dette modsiger deres egen påstand alene ved deres blotte tilstedeværelse. Hvis et menneske virkelig er i tvivl om hvorvidt realiteten omkring ham er illusion, inklusiv den mad han spiser, og de ting han bruger i dagligdagen til at udføre meget specifikke handlinger, og de ord han og andre udtaler, så er han blevet sindsyg, og kan ikke længere betragtes som et normalt menneske.</p>
<p>Eksistensen af realiteten er noget alle mennesker sanser og forholder sig til direkte, og vi har ikke noget valg i dette. Vi kan ikke benægte eksistensen af ild ej heller af ildens evne til at brænde. Hvis en person benægter dette og kalder det illusion, lad ham da stikke sin hånd ind i ilden og lade den blive der, og lad ham efterfølgende fastholde sin mening om at ilden og den varme ilden producerer er en illusion fremstillet af sindet.</p>
<p>Realiteten eksisterer i livet, og det sanser vi alle, ikke fordi vi vil have at den skal eksistere, eller fordi vi har forestillet os dens eksistens.</p>
<p>At sige at der eksisterer en kraft vi kalder tyngdekraft, og som tiltrækker ting mod jorden er en korrekt og absolut sandhed fordi realiteten har bevist dens eksistens milliarder af gange uden undtagelse, og enhver har observeret dette fænomen direkte uden afbrydelse.</p>
<p>Eksistensen af sandheden er altså et spørgsmål om en absoluthed som ethvert menneske opfatter, og denne opfattelse er dybt forankret.</p>
<p>Når et mennesker opfatter sandheden, så må han eller hun forholde sig til den fordi tænkning er den mest noble egenskab mennesket er i besiddelse af. Det er igennem denne egenskab vi opfatter vores omgivelser, og som vi bygger de koncepter på der former vores personlighed og syn på livet, og intet er vigtigere end dette for os mennesker. Det er igennem denne egenskab vi planlægger for fremtiden. Som mennesker kan vi undgå mange farer og undgå mange forhindringer, uanset om de er fysiske eller intellektuelle, ved at bruge denne egenskab.</p>
<p>Samtidig gør denne egenskab os også juridisk ansvarlige for vore handlinger og deres konsekvenser. Uden denne egenskab bliver en person betragtet som værende sindssyg, og han eller hun kan ikke holdes direkte ansvarlig for sine handlinger.</p>
<p>Den naturlige udvikling for ethvert mennesker er at leve livet i overensstemmelse med de overbevisninger som han eller hun kommer frem til via tænkningsprocessen.</p>
<p>De elendigste mennesker er dem der identificerer sandheden, og som derefter vender sig væk fra den. Enhver der vælger denne handling og attitude modsiger den mest noble gave han eller hun har modtaget, og personen begynder at træne sig selv i løgn, hykleri, og arrogance. Argumentation baseret på falskhed og løgn bliver en del af personens karaktertræk, noget som vi f.eks. kan genkende i de fleste politikere. Når et menneske vælger denne adfærd bliver personen lavere end et dyr da et dyr ikke kan tænke, men blot følger sine instinktive og fysiske behov. Men mennesket har ikke nogen undskyldning.</p>
<p>Mens tænkning er den mest ærværdige egenskab som mennesket er i besiddelse af, så er selve tænkningsprocessen både tidskrævende og energikrævende. Et menneske skal derfor ikke spilde tiden engageret i tænkning for underholdningens skyld, sådan som de græske filosoffer gjorde det, ej heller med det formål at spille smart overfor andre.</p>
<p>Det berettes at Profeten (saaws) sagde: “<em>Jeg garanterer et hus i Paradis til den person der afholder sig fra mirah, selv når han har ret.</em>” Ordet “mirah” henviser til den sofistikerede eller formålsløse debat, eller en debat der udelukkende bygger på stædighed og arrogance, og som ikke har til formål at finde frem til sandheden for derefter at underkaste sig den.</p>
<p>Det er således forpligtende for enhver at underkaste sig sandheden, og at gøre målet for enhver diskussion at finde frem til sandheden, samtidig med at man udrydder enhver loyalitet til andet end sandheden.</p>
<p>Sandheden skal udgøre målestokken der bruges til at afgøre ting med, og man kan aldrig referere til noget som helst, uanset om det er en person, en følelse, en gavn og nytte, en organisation, en gruppe, en regent, eller noget andet som en reference for bedømmelse af sandheden. Den der gør dette har forrådt sig selv, og har solgt sin personlighed og uafhængighed for en meget ringe pris.</p>
<h2 id="bevisernes-typer">Bevisernes typer</h2>
<p>Mennesket støder på mange forskellige problemstillinger i det daglige liv. Det være sig politiske, økonomiske, sociale, intellektuelle eller kulturelle problemer. For at leve er mennesket tvunget til at udvikle eller adoptere forskellige meninger og holdninger til hvordan disse problemer løses. Disse meninger og holdninger vil derefter tjene som det fundament hvorpå forskellige handlinger bygger, handlinger der skal løse problemerne.</p>
<p>De mest korrekte holdninger eller tanker vil føre til de mest effektive løsninger. Hvor korrekt en holdning eller en tanke er afhænger ene og alene af styrken af dens bevis.</p>
<p>Det er derfor afgørende for mennesket at man ikke tager imod holdninger eller meninger uden at disse bygger på klare og tydelige beviser.</p>
<p>Andre menneskers meninger og holdninger er ubrugelige såfremt de ikke bygger på klare og tydelige beviser, og det er ikke alene uproduktivt, men også farligt at tage imod sådanne meninger og holdninger.</p>
<p>Noget af det vigtigste for et samfunds succes er de holdninger og meninger som folket bærer på. Magthaverne kan ikke handle i direkte kontrast til befolkningens ønsker, hvilket gør at magthaverne i mange lande, inklusiv Danmark, gør utroligt meget for at påvirke befolkningens holdninger igennem manipulation.</p>
<p>Denne manipulation er udelukkende mulig når individet i samfundet ikke sikrer, at de holdninger og meninger han eller hun udsættes for, bygger på klare, tydelige og korrekte beviser.</p>
<p>Selve processen der fører til at man adopterer en mening eller en tanke, må ikke foretages ud af gavn og nytte, ej heller ud af fascination af selve meningen eller tanken eller af personen der har udformet den. Intet menneske skal adoptere en mening eller en tanke baseret på personlig gavn, følelser eller imitation af andre.</p>
<p>Ultimativt er beviset det eneste der skal bestemme hvorvidt en holdning eller sand eller falsk.</p>
<p>Grunden til at beviset er det eneste grundlag hvorpå adopteringen af tanker, handlinger, meninger eller holdninger må finde sted, skyldes dels at det er den eneste korrekte måde at komme frem til sandheden på. Derudover bliver mennesket stillet til regnskab for enhver handling vi har foretaget af Skaberen på Dommedagen. Dette regnskab vil foregå på det individuelle og personlige plan, hvor hvert eneste individ skal stå til ansvar for sig selv, alene. Forældrene, familien, vennerne, imamen i moskeen, shaikh’en, regeringen, eller noget som helst andet vil ikke kunne gavne det mindste på Dommedagen, hvor vi skal møde Allah (swt) helt alene. Allah (swt) vil spørge hvert eneste individ om personens forholdelse til den åbenbaring Han (swt) nedsendte.</p>
<p>Alt dette er vigtigt fordi når vi som mennesker adopterer holdninger og meninger så bliver disse en del af vores mentalitet, den mentalitet hvorpå vi bygger andre tanker og holdninger. Og de ting som vi ikke er overbeviste om kan ikke udgøre et fundament for tænkning. Overfladisk tænkning vil altid være udfaldet når man adopterer holdninger og meninger uden overbevisning.</p>
<h1 id="beviser">Beviser</h1>
<p>Beviser kan opdeles i to primære grupper. Det intellektuelle eller rationelle bevis som opfattes via tænkningsprocessen, og det tekstbaserede bevis der bygger på bekræftet åbenbaring.</p>
<h2 id="det-intellektuelle-bevis">Det intellektuelle bevis</h2>
<p>Forstanden er kilden til det intellektuelle bevis. Det intellektuelle bevis bygger på realiteten, og det er forstanden der beviser dets korrekthed.</p>
<p>Intellektuelle beviser kan opdeles i to grupper.</p>
<h3 id="intellektuelle-beviser-som-grundlag-for-fundamentale-tanker">Intellektuelle beviser som grundlag for fundamentale tanker</h3>
<p>Fundamentale tanker eller livssyn udgør det fundament som mennesket bygger alle andre tanker på. De fundamentale tanker udgør den reference som mennesket opbygger sine meninger og holdninger på, og de giver svaret på alle de essentielle spørgsmål som ethvert menneske har behov for at få besvaret.</p>
<p>Beviserne for de fundamentale tanker er rationelle, og skal derfor passe overens med realiteten.</p>
<p>F.eks. overbevisningen om at Skaberen er Ubegrænset og Evig er en fundamental tanke der bliver etableret igennem forskellige realiteter i mennesket, livet og universet. De egenskaber som disse ting besidder fører til den rationelle konklusion at de alle er skabte og ikke evige. Ligeledes er overbevisningen om Koranens gyldighed frembragt på samme vis. Da Koranen er en arabisk tekst så må den have en kilde. Når man undersøger Koranens realitet og tænker over dens mulige kilder, så kommer man frem til den rationelle overbevisning at Koranen må være Skaberens ord, og at Profeten Muhammad (saaws) bliver realiseret igennem denne selvsamme konklusion.</p>
<p>Koranen taler både til menneskets følelser og intellekt, og den leder mennesket til at tænke over verdenen omkring sig, og til at komme frem til en absolut overbevisning. Igennem denne sammenblanding af følelser og intellekt henvender den islamiske livsanskuelse sig til begge disse aspekter af mennesket. Således overbeviser islam både menneskets intellekt samtidig med at den tilfredsstiller menneskets natur. Kernen i det islamiske livssyn, der består af overbevisningen om Skaberens Enhed, at Koranens er Skaberens tale, og at Muhammad er det sidste Sendebud fra Skaberen til menneskeheden, bliver etableret på dette grundlag.</p>
<p>Når dette fundament er opbygget bliver andre forgreninger af emner bygget på det. Det gælder emner som de tidligere profeter som Moses (asws) og Jesus (asws), deres åbenbarede skrifter, Genopstandelsen, Regnskabet og Dommedagen, Paradis og Helvede, og Allahs (swt) attributter. Disse forgreninger af overbevisninger kan først etableres når kernen i livsanskuelsen er opbygget. Dette skyldes at deres beviser er selve kernen i sig selv. Og denne kerne kan ikke etableres før eksistensen af åbenbaring er bevist, kilden til åbenbaring er bevist, og menneskets behov for åbenbaring er bevist. Derudover kan disse forgreninger ikke i sig selv diskuteres fordi de går ud over sanserne, hvorfor hjernen ikke kan arbejde med dem, da sanserne udgør en del af den rationelle tænkningsproces.</p>
<p>Den rationelle tænkningsproces udgør også det fundament som andre grundlæggende tanker om livet bygger på. Dette gælder emner som f.eks. politik, økonomi, og andre lignende områder. Disse emner udgør det fundament som vi bygger vores samfundssyn og relation til andre mennesker, naturen, osv. på.</p>
<p>Det at opbygge en politisk mentalitet kræver f.eks. at man har nogle grundlæggende holdninger til de indflydelsesrige nationer i verden samt til deres politik, interesser og forhold til andre nationer. Disse holdninger må bygge på en forståelse af realiteten som den er, og ikke igennem en forestilling af hvordan nogen synes realiteten bør være.</p>
<h3 id="intellektuelle-beviser-som-grundlag-for-detaljerede-eller-specifikke-tanker">Intellektuelle beviser som grundlag for detaljerede eller specifikke tanker</h3>
<p>Ethvert menneske betragter et specifikt emne ud fra en bestemt vinkel. Denne vinkel udgør personens livssyn og mest grundlæggende overbevisning, og det er ikke muligt for et menneske at opfatte detaljerede emner og tanker i isolation fra dette fundament da detaljerede tanker netop bygger på grundlæggende tanker, og de eksisterer ikke i et vakuum.</p>
<p>Hvis vi tager et emne som arv, så vil ethvert individ diskutere emnet ud fra sit eget grundlæggende livssyn, og dette vil resultere i forskellige løsninger.</p>
<p>Kommunister vil ikke acceptere retten til arv fordi i henhold til deres livssyn så eksisterer den personlige ejendomsret ikke. På den anden side vil kapitalister fuldt ud acceptere retten til arv, og de vil give ejeren fuld ret til at bestemme hvem der skal arve, uanset hvem personen ønsker at lade arve fra sig på eventuel bekostning af andre. Dette skyldes at i henhold til det kapitalistiske livssyn så eksisterer der personlig frihed og personlig ejendomsret. Muslimen derimod vil ikke tage stilling til dette emne ud fra sin egen mening og holdning fordi emnet i sin natur er et juridisk emne og ikke et rationelt emne. Muslimen henviser derfor til sharia der fortæller, at ejendommen oprindeligt tilhører Allah, Skaberen af alting, og at det er Allah der har lånt denne ejendom til personen på begrænset tid, så han eller hun kan benytte den indtil døden. Når døden indtræffer ophører ejerskabet med at eksistere, og ejendommen skal distribueres i faste rater til specifikke kategorier af mennesker der er defineret i sharia. Mennesket kan ikke ændre på dette forhold, og kan heller ikke definere arven inden sin død.</p>
<p>Forskellen på disse konklusioner er resultatet af de forskellige livssyn der bruges som reference og målestok af mennesket, og disse målestokke er defineret af en unik og fundamental tanke. Det er ikke muligt for et menneske at diskutere emnet om arv, eller et hvilket som helst andet emne, i isolation og afkoblet fra dette grundlæggende livssyn.</p>
<p>Alle de uenigheder der eksisterer i verden i dag, og som har relation til hvordan vi opfatter et bestemt problem, bygger på de forskelligheder der eksisterer i de fundamentale tanker vi hver især adopterer.</p>
<p>Kommunister betragter de ændringer der eksisterer i samfundet som resultatet af evolution der igen er resultatet af sammenstød imellem klasserne i samfundet. I henhold til kommunisterne har mennesket ingen direkte kontrol over denne udvikling, men kan fremskynde den ved at intensivere klassekampen igennem at mobilisere den lavere klasse til oprør imod eliten.</p>
<p>Kapitalisterne betragter ændring i samfundet som resultatet af at man promoverer nye ideer igennem medierne og undervisningssystemet indtil samfundet imødekommer disse ideer. På samme tid vil systemet overlade det til individet at bestemme hvor han eller hun står i forhold til ideerne.</p>
<p>I islam sker ændring i samfundet igennem et grundigt studie og en grundig analyse af ideens gyldighed og værdi. Hvis ideen er forkert bliver den forkastet, men hvis det bevises at ideen er korrekt så skal den adopteres af samfundet.</p>
<h2 id="det-tekstbaserede-bevis">Det tekstbaserede bevis</h2>
<p>Den anden type af bevis er det tekstbaserede bevis. Det tekstbaserede bevis består udelukkende af bekræftet åbenbaring fra Skaberen, og ikke fra nogen anden tekst.</p>
<p>På samme måde som med det intellektuelle bevis kan det tekstbaserede bevis opdeles i to typer.</p>
<h3 id="beviser-relateret-til-livsanskuelsen">Beviser relateret til livsanskuelsen</h3>
<p>Livsanskuelsen definerer vi som de grundlæggende tanker der giver et omfattende svar på formålet med mennesket, livet og universet og de forhold der eksisterer før og efter disse, samt forholdet imellem disse.</p>
<p>Kernen i livsanskuelsen, der håndterer Skaberens Eksistens, Koranen som Skaberens tale, og Muhammad som Profet (saaws) er baseret på intellektuelle beviser, mens alle andre emner relateret til livsanskuelsen bygger på tekstbaserede beviser der udspringer fra åbenbaring.</p>
<p>Eftersom det tekstbaserede bevis, nemlig Koranen, såvel som dens Kilde, nemlig Skaberen, er bevist intellektuelt, så er det obligatorisk for en muslim at være overbevist om alt det som teksten giver af information. At forkaste teksten svarer til at man beskylder Skaberen (swt) for at give falske eller forkerte oplysninger, hvilket direkte modstrider det absolutte intellektuelle bevis for livsanskuelsen.</p>
<p>På arabisk kaldes beviset der har relation til livsanskuelsen for برهان (burhaan), og det bærer en særskilt vigtighed. Burhaan defineres som det bevis der beviser eksistensen af noget på en absolut måde. Dvs. der er ikke mulighed for tvivl eller fejl.</p>
<p>Når mennesker modstrider Allahs (swt) åbenbaring ved at komme med forskellige argumenter er Allahs (swt) svar: “<strong>Sig: Bring بُرْهَانَكُمْ (burhanakum) {jeres bevis} hvis I taler sandt!</strong>” (27:64).</p>
<p>Det bevis der bruges til at bevise et emne relateret til livsanskuelsen må være absolut både i dens autenticitet såvel som i dets mening. Dette er vigtigt da livsanskuelsen ikke kan bygge på hverken tvivl eller formodning. Kun Koranen og Hadith Mutawattir opfylder kravet. Mutawattir hadith er de hadith der er blevet fortalt af så mange forskellige mennesker uafhængigt af hinanden at det er umuligt at indholdet kan være løgn.</p>
<p>Khabr hadith, der er hadith fortalt i mindre antal end mutawattir, opfylder ikke kravet for at kunne bruges som bevis i livsanskuelsen. Dette er på trods af at en ahad hadith har fået sin autenticitet verificeret. Her er det vigtigt at forstå at blot fordi en hadith har fået sin autenticitet verificeret, dvs. man har bekræftet at den udelukkende er berettet af troværdige mennesker, og der har ikke eksisteret nogen mulighed for løgn, så kan den stadig sagtens indeholde forkerte informationer som f.eks. misforståelser o.a., og dette findes der utallige eksempler på. Konsekvensen af dette er at khabr ahad hadith ikke kan bruges som beviser til aqidah (livsanskuelsen).</p>
<p>Beviset på at beviset til livsanskuelsen skal være absolut ligger i livsanskuelsens natur. Livsanskuelsen nødvendiggør absoluthed for de fundamentale tanker, der definerer synet på livet, og som tjener som et fundament hvorpå alle andre tanker bygges. Hvis de fundamentale tanker bygger på tvivl eller formodning, så bliver selve menneskets liv fyldt med tvivl og formodning. Derudover fordømmer Koranen mennesker for at bygge deres livsanskuelser på spekulation, tvivl og formodning. Allah (swt) siger: “<strong>De følger ikke andet end formodning, og de gætter kun!</strong>” (6:116). Og Allah (swt) siger: “<strong>Og de siger: ‘Vi har kun vores liv i denne verden. Vi dør, og vi lever, og intet ødelægger os undtagen tiden.’ Og de har ingen viden om det, og de gør intet andet end at formode.</strong>” (45:24). Og Allah (swt) siger: “<strong>Og de har ingen viden om det. De følger ikke andet end formodning, men formodningen nytter intet overfor sandheden.</strong>” (53:28).</p>
<p>Selve konceptet om at bygge overbevisninger om livet på formodninger er under kraftig kritik her, og det er rationelt at vi ikke kan bygge vore overbevisninger på formodninger. Teorien om evolution er f.eks. kun en teori, og ikke kun det, det er også en teori der modsiger realiteten, hvis vi undersøger realiteten objektivt. Alligevel behandles den i de fleste film, bøger, undervisningsmaterialer, o.a. som værende den absolutte sandhed. Men det er helt klart at formodninger, teorier og spekulationer aldrig kan udgøre sandheden, og at de ikke nytter det mindste overfor eller imod sandheden.</p>
<p>Beviset for en livsanskuelse må således nødvendigvis være absolut i autenticitet og i betydning - til den grad at ingen anden forståelse kan udledes fra beviset. Kun igennem denne proces kan mennesket sikre at den livsanskuelse som han eller hun bygger på, er sand og korrekt.</p>
<h1 id="åbenbaringens-domæne">Åbenbaringens domæne</h1>
<p>En muslim må være overbevist om den Åbenbaring som Skaberen (swt) sendte til Profeten Muhammad (saaws), og det umiddelbare spørgsmål der opstår her er: Hvad er Åbenbaringen, og hvad er dens domæne? Åbenbaringen defineres som: “Skaberens tale til mennesket”, hvilket indbefatter både Koranen og Profetens (saaws) Sunnah. Her betyder sunnah ikke det som folk generelt forstår som værende noget man får belønning for at følge, men sunnah betyder her Profetens (saaws) tale, handlinger og tavshed, og tavsheden dækker over når han (saaws) var tavs overfor noget der blev udført, mens han så på det eller hørte om det.</p>
<p>Koranen er åbenbaring fordi det er Skaberens (swt) Egen tale både i ord og i mening, mens sunnah er åbenbaring fordi Koranen entydigt fortæller at Profeten (saaws) ikke talte af egen lyst, men at hans (saaws) tale var baseret på åbenbaring. Allah (swt) siger: “<strong>Og han taler ikke af lyst, det er ikke andet end en åbenbaring der åbenbares.</strong>” (53:4). Og Allah (swt) siger: “<strong>Sig: Jeg advarer jer kun ved åbenbaringen!</strong>” (21:45).</p>
<p>Det betyder ikke at alt hvad Profeten Muhammad (saaws) sagde var baseret på åbenbaring, men det betyder at alt det der havde relation til at tjene Skaberen (swt), udelukkende var baseret på åbenbaring. Beviset på dette er at der eksisterer Koranvers hvor Skaberen (swt) irettesætter Profeten (saaws) indenfor andre områder.</p>
<p>Åbenbaringen som Koranen og sunnah udgør kan opdeles i to kategorier. Den første ketegori handler om aqidah (livsanskuelsen), og den indeholder informationer om det usete som f.eks. Paradis og Helvede, og om fortidige eller fremtidige begivenheder. Muslimen er forpligtet til at være overbevist om alle disse ting som værende absolutte. Den anden kategori indeholder befalinger relateret til handlinger og ting, og disse kan igen opdeles i 5 kendte underkategorier (selvom nogen opdeler dem yderligere, men de inderholder det samme).</p>
<ul>
<li>Fard - Handlinger der er obligatoriske. Hvis man udføre dem får man belønning, men hvis man undlader at udføre dem, bliver man syndig.</li>
<li>Mandub - Handlinger der er opfordrede. Hvis man udføre dem får man belønning, men hvis man undlader at udføre dem, er man uden synd.</li>
<li>Mubah - Handlinger der er tilladte, men som hverken giver belønning eller synd.</li>
<li>Makruh - Handlinger der er uopfordrede. Hvis man undlader at udfører dem, får man belønning, men hvis man udføre dem, er man alligevel uden synd.</li>
<li>Haram - Handlinger der er forbudte. Hvis man udføre dem, bliver man syndig, men hvis man undlader at udføre dem, får man belønning.</li>
</ul>
<p>Åbenbaringens domæne dækker således dels over aqidah (livsanskuelsen), og hvad den indeholder af informationer, og dels over de handlinger der styrer menneskets opførsel.</p>
<p>Åbenbaringen indeholder ikke andre aspekter end disse. Så den indeholder f.eks. ikke aspekter relateret til geografi, astronomi, fysik, historie, medicin eller kemi. Ligeledes diskutere åbenbaringen heller ikke tanker der drejer sig om de fysiske eller materielle aspekter af en specifik realitet, undtagen i forbindelse med at nævne dets forhold til sin Skaber. Sådanne emner skal derimod behandles enten intellektuelt eller videnskabeligt afhængig af emnets natur.</p>
<p>Allah (swt) siger: “<strong>De spørger dig om nymånerne. Sig: ‘De er indikatorer til at fastlægge perioder for mennesket og for pilgrimmen.’</strong>” (2:189). Og Allah (swt) siger: “<strong>Sig: Rejs rundt på jorden og se hvordan Han frembragte skabelsen.</strong>” (29:20). Dette vers henvender sig f.eks. til når vi betragter blomster og planter osv. Og Allah (swt) siger: “<strong>Allah er den der har underkastet havet til jer, at I må sejle i skibene derpå på Hans befaling, og at I må søge efter Hans gaver, og at I må være taknemmelige. Og Han har underkastet jer alt der er i himlene, og alt der er på jorden. Alt dette er fra Ham.</strong>” (45:12-13).</p>
<p>Disse vers og mange andre illustrerer at Allah (swt) skabte alt i universet og på jorden til menneskets forbrug, og at Allah (swt) har pålagt mennesket at undersøge, analysere og udforske disse ting til menneskets gavn.</p>
<p>Selvom Koranen har nævnt sådanne ting som regn, skyer, fosterets udvikling, m.v., så er disse ting nævnt for at illustrere Allahs (swt) Mægtighed, og ikke for at forklare deres funktion osv. Koranen taler kun om disse ting i relation til Allahs (swt) Mægtighed og Hans (swt) Gavmildhed overfor mennesket for at provokere mennesket til tænkning og overvejelse, og for at mennesket skal komme frem til Skaberens (swt) eksistens. Derudover nævnes disse ting også for at mennesket kan forstå, at den der har skabt alt dette, også må være den samme der har skabt mennesket. Koranen er således ikke en fysikbog, en medicinbog, en matematikbog eller en kemibog. Viden relateret til disse emner hører til under videnskaben, og Allah (swt) har givet mennesket forstanden til at finde ud af disse ting. Koranen er en bog til retledning, en bog der skelner imellem sandhed og falskhed og retleder mennesket. Allah (swt) siger: “<strong>Dette er Bogen! Der findes ingen tvivl i den. En retledning til de der er fromme.</strong>” (2:2).</p>
<p>Som en bog med retledning nævner Koranen regler og love til at organisere menneskets liv, såvel som konsekvenserne ved at underkaste sig disse love og regler eller at forkaste dem. Hvis man forsøger at hentyde til Koranen som en videnskabelig eller teknisk manuel, så ødelægger man Koranens formål, og man leder folks opmærksomhed væk fra det som den virkelig handler om.</p>
<p>Hvis Allah (swt) åbenbarede Koranen for at den skulle være en videnskabelig eller teknologisk reference, så ville sahaba (raa) have været videnskabelige og teknologisk avancerede. Koranen blev trods alt åbenbaret til Profeten (saaws) mens de levede sammen med ham (saaws). Deres viden om islam overgår alle andre mennesker der har fulgt efter dem, til den grad at deres enighed i et emne indenfor sharia betragtes af nogle som en kilde til sharia. Men det er meget tydeligt at sahabas generation var lagt mindre fremme i deres teknologiske og videnskabelig viden end de generationer der lever i dag. Derudover findes der ingen beretninger der fortæller at sahaba (raa) brugte Koranen som grundlag for videnskabelige eller teknologiske undersøgelser, fordi de forstod klart og tydeligt at åbenbaringens domæne ikke indbefatter videnskab eller teknologi.</p>
<h1 id="menneskets-forstand-og-dets-begrænsninger">Menneskets forstand og dets begrænsninger</h1>
<p>Vi har været inde på at tænkning er den proces hvor realiteten transmitteres via sanserne til hjernen, hvorefter hjernen bedømmer på realiteten ved at sammenkoble sansningen med informationer relateret til den. For at forstå menneskets forstand og dets begrænsninger korrekt, er det nødvendigt at vi dykker lidt dybere ned i emnet.</p>
<h2 id="realiteten">Realiteten</h2>
<p>Realiteten defineres som alt det som menneskets sanser kan opfange. Realiteten er det der udgør grundlaget for vores tænkning. Realiteten kan være noget fysisk håndgribelig som f.eks. et blad, vand, en bil, et hus, eller det kan være en ide eller et koncept der ikke har en fysisk håndgribelighed, men som udgøres af ord eller ligninger osv.</p>
<p>Realiteten kan sanses enten direkte eller indirekte. Uanset så skal realiteten eksistere, og der skal være adgang til den via sanserne.</p>
<p>Alt det der går ud over sanserne, kan aldrig gøres til genstand for tænkning.</p>
<p>Selvom realitetens tilstedeværelse er essentiel for at tænkning kan finde sted, så betyder det ikke at tænkning automatisk finder sted når vi sanser realiteten. Vi er nødt til at sikre at vi har indhentet tilstrækkeligt med informationer relateret til realiteten, og dette kan i sig selv nødvendiggøre at vi sanser realiteten mange gange fra flere forskellige vinkler. En person kan f.eks. sanse et glas med noget gennemsigtigt væske og derfra konkludere at det er vand. Den flydende væske viser sig dog at være alkohol, men først ved at lugte til væsken kommer personen frem til den rette konklusion. Igen kræver dette at personen er i besiddelse af oplysninger om hvordan alkohol lugter.</p>
<h2 id="sanserne">Sanserne</h2>
<p>Mennesket har fem sanser, synssansen, høresansen, smagssansen, lugtesansen og følesansen. Følesansen indeholder også interne følelser som dem der opstår når vi skal have opfyldt et fysisk behov som sult eller tørst. Ligeledes indeholder følesansen de følelser der opstår når et aspekt af et instinkt provokeres som f.eks. angst, medfølelse og seksuelle følelser.</p>
<p>Mængden af sansning der er påkrævet for at danne et korrekt og fuldstændigt billede af realiteten er forskellige fra realitet til realitet. Nogle gange er en enkelt sansning tilstrækkelig. Det er f.eks. tilstrækkeligt at sanse ild for at konkludere at ild brænder, men der findes andre realiteter der kræver input fra flere forskellige sanser for at man kan forstå realiteten korrekt. Dette kan f.eks. være hvis man skal forstå hvordan en kompliceret maskine fungerer, eller hvis man skal løse et mysterie.</p>
<p>Sansning alene må aldrig udgøre grundlaget for vore handlinger. Hvis vi f.eks. sanser at et folk sulter, og som resultat deraf handler ved at donere mad eller penge, så vil en sådan reaktion ikke udgøre andet end en reaktiv handling. Det er nødvendigt at vi undersøger andre realiteter forbundet til situationen, og denne undersøgelse kan nødvendiggøre brugen af flere sanser, ud over at selve sansningen måske også skal gentages. Samtidig skal der tænkes dybt over situationen. Måske vil donationer føre til at denne befolkning låses fast i situationen, hvorimod en anden løsning måske løser problemet fra roden, sådan at disse mennesker kommer på fode igen.</p>
<h2 id="hjernen">Hjernen</h2>
<p>Sanserne transmitterer informationer om den sansede realitet til hjernen, og det er i hjernen at informationer relateret til realiteten lagres, og det er ligeledes i hjernen at sammenkoblingen imellem sansningen og informationerne finder sted.</p>
<p>Ud over denne funktion har hjernen også mange andre funktioner, som f.eks. at regulere nervesystemet igennem transmission af signaler via nervebanerne.</p>
<p>Selvom hjernen er stedet hvor informationer lagres, og hvor disse sammenkobles med realiteten, så kan vi ikke sige at hjernen er det tænkende organ. Dette skyldes at tænkning er en proces der gør brug af flere forskellige organer ud over hjernen, specifikt f.eks. øjnene, ørerne, næsen, osv. Hjernen modtager information fra disse organer og den reagerer tilsvarende, men hjernen skal håndtere mange forskellige opgaver ud over dette.</p>
<p>I hjernen kan der forekomme det der kaldes en “kamp eller flugt” reaktion. Denne reaktion finder sted når vi bedømmer at vi er i fare eller når vi bliver forskrækket. Hjernen reagerer lynhurtigt ved at sende signaler til binyrerne om at frigive stresshormoner, og det er den kemiske proces som disse hormoner forårsager som gør at vi føler os bange. Processen er til for at gøre kroppen i stand til at håndtere en fysisk hård og udfordrende situation. I nogle situationer vil en reaktion på denne proces være tilstrækkelig, og opgaven kræver ikke tænkning, vi reagerer blot instinktiv ved f.eks. at hoppe væk, og sætte i løb, osv. Men der findes mange situationer hvor denne proces ikke er tilstrækkelig, og hvor vi er nødt til at undertrykke vores instinktive lyst til at reagere. Her er vi nødt til at tænke over situationen for at finde den korrekte reaktion.</p>
<p>Når mennesket reagerer følelsesmæssigt, træder mennesket ned på dyrenes niveau. Dyr reagerer udelukkende følelsesmæssigt da de ikke besidder evnen til at tænke.</p>
<p>Menneskets reaktioner kan opdeles i to typer. Den instinktive reaktion, der udelukkende bygger på den kemiske proces hjernen frembringer. Og den intellektuelle reaktion der bygger på, at mennesket henviser situationen til forskellige koncepter og opfattelser, hvilket hjernen kun er en del af.</p>
<p>Den intellektuelle reaktion kan igen opdeles i to typer. Den spontane reaktion, hvilket er den type der kræver en hurtig reaktion, men som på trods af dette stadig kræver tænkning. Den intellektuelle reaktion, hvilket er den type der kræver undersøgelser og analyse før man reagerer.</p>
<p>Den spontane reaktion forekommer som sagt i situationer der trods det at de kræver en lynhurtig reaktion, stadig nødvendiggør en overvejelse før der handles. Et godt eksempel på en sådan reaktion finder vi i en beretning om Ali (raa). Ali (raa) var midt i en kamp med en fjende, og da han lige skulle til at dræbe fjenden med sit sværd, spyttede fjenden Ali (raa) i ansigtet. Ali (raa) reagerede lynhurtigt med at trække sig tilbage og sænke sit sværd, og han lod manden være. Manden overlevede kampen, og da han senere spurgte Ali (raa), hvorfor han ikke havde dræbt ham, svarede Ali (raa): “Oprindeligt skulle jeg til at dræbe dig for Allahs skyld, men da du spyttede mig i ansigtet, fik jeg lyst til at dræbe dig af personlige årsager.”</p>
<p>Andre situationer kræver en længere tænkningsproces hvor studie og undersøgelse er strengt nødvendig. Dette gælder f.eks. indenfor områder hvor politiske analyser gør sig gældende, eller diskussionen om hvordan man eleverer den muslimske nation. Sådanne emner kræver dybe studier før handlinger kan finde sted.</p>
<p>Processen hvor man henviser til et koncept før man handler er essentiel, og ethvert menneske skal udvikle denne evne så den bliver til en indgroet vane. Samtidig skal vi forstå at forskellige situationer kræver forskellige reaktioner. En situation hvor der pludseligt sker et jordskælv, er ikke en situation der kræver en langvarig analyse før en reaktion finder sted. En sådan situation er et spørgsmål om liv eller død, og det er strengt nødvendigt at folket begynder at handle. På samme måde kan det at handle følelsesmæssigt i politiske situationer og begivenheder, der kræver analyse og oplyst tænkning, forårsage katastrofale resultater. Specielt hvis sådan en adfærd manifesterer sig som en vane hos befolkningen.</p>
<h2 id="informationer">Informationer</h2>
<p>De tre nævnte kriterier, “realiteten”, “sanserne” og “hjernen” kan producere følelser, men de er ikke tilstrækkelige til at producere tænkning. Informationer er nødvendige for at tænkningsprocessen kan finde sted.</p>
<p>Eftersom informationer bruges til at forstå realiteten er det nødvendigt at informationerne er korrekte. Det er også nødvendigt at indsamle tilstrækkeligt med relevante informationer og at sikre at informationer forbliver korrekte.</p>
<p>Når korrekte informationer er indsamlet er det muligt at foretage en sammenkobling i hjernen imellem realiteten og informationerne, og jo flere informationer der er indsamlet desto mere præcis bliver sammenkoblingen.</p>
<p>Så snart vi har forstået forstandens rolle samt dens begrænsninger, kan vi undgå at spilde tid og energi på at beskæftige os med ting der går ud over dens rækkevidde. Og når vi så beskæftiger os med et emne indenfor forstandens rolle, så skal vi ikke stille os tilfredse med mindre end et omfattende, grundigt og oplyst studie, selv hvis det er noget, der er langsigtet, og som kræver en vedvarende søgning efter informationer.</p>
<h1 id="menneskets-natur">Menneskets natur</h1>
<p>Menneskets natur består af specifikke fysiske, mentale og følelsesmæssige egenskaber der gør os i stand til at leve i det univers som Skaberen (swt) har skabt. En unik egenskab som mennesket har fået skænket er evnen til at tænke, og netop tænkningen er essentiel da det er den, vi skal bruge for at forstå det budskab som Skaberen (swt) har sendt til os. Vi skal forstå budskabet, og vi skal forstå hvordan vi skal forholde os til det. Forståelsen af menneskets natur hjælper os til at adlyde Skaberen (swt), og den gør os i stand til at kontrollere vore lyster og behov fremfor at være kontrolleret af dem.</p>
<p>Netop vores lyster og behov udgør den energi der opstår i os, når vi ønsker at tilfredsstille behovet. Denne vitale energi består af vores organiske og instinktive behov.</p>
<p>De organiske behov består af alle de behov som mennesket har brug for at få opfyldt for at overleve. Det gælder mad, drikke, søvn, en bestemt temperatur osv. Fælles for disse behov er at de alle kræver tilfredsstillelse indefra, dvs. biologisk. Vi har ingen fri vilje til at kontrollere disse behov, og kan kun undertrykke dem kortvarig. Fælles for disse behov er at vi dør såfremt de ikke opfyldes.</p>
<p>Ud over de organiske behov har Skaberen (swt) skabt specifikke instinkter i os. Modsat organiske behov dør vi ikke hvis et instinktivt behov ikke tilfredsstilles, men vi bliver ulykkelige, stressede og urolige. Selvom ingen af disse instinktive behov er nødvendige at få tilfredsstillet for at individet kan overleve, så er tilfredsstillelse nødvendig for menneskeheden som helhed.</p>
<p>Betegnelsen “instinkter” er blot et begreb der skal beskrive den mængde af drivkræfter, vi er i besiddelse af, ud over de organiske behov.</p>
<p>Artsinstinktet er den del af mennesket der gør, at mennesket gerne vil bevare sin slægt og reproducere sig selv. Artsinstinktet fører til seksuel drift hos mennesket, og det er artsinstinktet der når det bliver stimuleret, kræver tilfredsstillelse i form af seksuel samkvem. Men også det at man får det godt, hvis man hjælper andre mennesker, er et aspekt af artsinstinktets tilfredsstillelse.</p>
<p>Overlevelsesinstinktet er det instinkt der driver et menneske til at overleve. Det er overlevelsesinstinktet der driver os til at hamstre fødevarer, selvom vi ikke har brug for dem her og nu. Frygt, angst, nysgerrighed, nærighed, egoisme, magtbegær, kontrol o.m.a. er aspekter af overlevelsesinstinktet.</p>
<p>Religiøsitetsinstinktet er det instinkt der motiverer os til at respektere og helliggøre en højere magt eller en fantastisk ting. Religiøsitetsinstinktet driver os til at tilbede Skaberen, men det kan også drive os i en forkert retning hvis det ikke er styret af korrekte overbevisninger.</p>
<p>Uden artsinstinktet ville menneskeheden ophøre med at eksistere, hvorimod det enkelte individ ikke vil dø af ikke at blive gift. Synet af nattehimlen i al dens glorværdighed provokerer religiøsitetsinstinktet til tilbedelse, mens synet af en smuk kvinde provokerer artsinstinktet i en mand.</p>
<p>Fælles for instinkterne er at de er direkte styret af opfattelser, og forskellen hos mennesker ligger i måden hvorpå de tilfredsstiller instinkterne.</p>
<p>Som eksempel kan nævnes en person der kommer gående på en lang og mørk gade. Personen opdager pludselig at der står en gruppe mennesker længere nede af gaden. Realiteten, dvs. gruppen af mennesker, sammenkobles naturligt til de informationer som personen er i besiddelse af vedrørende sådan en situation. Alle har hørt og læst en masse om vold og overfald, og det bliver her klart for personen at dette kan være en mulighed. Overlevelsesinstinktet bliver nu provokeret ved denne forestilling af vold, og hjernen sender signal til binyrene om at frigive stresshormoner sådan at “kamp eller flugt” mekanismen iværksættes. Hvis personen er af den opfattelse, at han eller hun er fysisk stærk, så vil personen måske undertrykke sit instinkt, og ignorere de følelser som hormonerne producerer, men hvis personen er af den opfattelse, at han eller hun er svag, forstærkes produktionen af hormoner. Denne følelse af frygt kommer på basis af overlevelsesinstinktet, men den er direkte kædet sammen med opfattelsen af situation. Efterhånden som personen nærmer sig går det op for personen at gruppen består af en nogle ældre damer der lige er kommet ud af en opgang. Denne sansning af realiteten kædes nu sammen med nogle andre tidligere informationer som fortæller at situationen er helt ufarligt, og instinktet stimuleres ikke længere. Hjernen sender nu et nyt signal til binyrene om at der ikke længere skal produceres streshormoner, og der sendes i stedet et signal om at frigive andre hormoner der neutraliserer stresshormonerne. Frygten ophører.</p>
<p>Instinkterne eksisterer hos alle mennesker, men de kommer til syne på forskellig vis afhængig af hvilke opfattelser vi bærer på. F.eks. er både gavmildhed og nærighed to forskellige aspekter af det samme instinkt, nemlig overlevelsesinstinktet. Nærighed kan sikre det enkelte individs overlevelse, mens gavmildhed ikke alene kan sikre det enkelte individs overlevelse, men også andres overlevelse. Gavmildhed sikrer det enkelte individs overlevelse ved at forstærke båndet mennesker imellem, og hvis flere mennesker deler, er der en meget større chance for at alle altid har noget, fremfor at kun en enkelt person har noget. I begge tilfælde er overlevelse motivationen bag handlingerne.</p>
<p>De aspekter der rodfæster sig hos mennesket bliver til den pågældende persons karaktertræk, hvilket er derfor at nogle personer er kendte for at være nærige, mens andre er kendte for at være gavmilde.</p>
<p>Når vi klassificerer forskellige aspekter af instinkterne, så gør vi det på basis af formålet med en handling. Hvorvidt et aspekt hører til f.eks. overlevelsesinstinktet eller religiøsitetsinstinktet afgøres af formålet med handlingen.</p>
<p>Fælles for alle mennesker er at vi kan se, at alle mennesker som udgangspunkt forsøger at overleve. Under observation kan vi se at modstand imod en uønsket situation kan ændre sig til underkastelse. Dette viser at religiøsitetsinstinktet har taget over i stedet for overlevelsesinstinktet. At det ene instinkt kan tage over for det andet sker når f.eks. en situation bedømmes til at være håbløs. Dette kunne f.eks. ske i en elevator der pludselig stopper. Erkendelsen af at man pludselig er magtesløs, og ikke kan gøre noget for at sikre sin egen overlevelse gør, at man ændrer adfærd, og pludselig accepterer situationen. Man underkaster sig til bedømmelsen af at man ikke kan stille noget op, man opgiver. Religiøsitetsinstinktet tager nu over, og man begynder at bede en højere magt om hjælp.</p>
<p>Religiøsitetsinstinktet er som nævnt helliggørelse, uanset hvordan dette kommer til syne. Når en person udtrykker en overdreven fascination af et eller andet, så er det religiøsitetsinstinktet der kommer til syne.</p>
<p>En ting der er vigtig, når det kommer til menneskets organiske og instinktive behov, er at eftersom det ikke er mennesket selv der har skabt disse behov, så er det heller ikke mennesket selv der kan formulere hvilken måde der er den rigtige måde at tilfredsstille et behov på. En sådan bedømmelse vil udgøre formodning. Vi har således klart brug for at finde ud af om der eksisterer en Skaber, og vi har ligeledes brug for at denne Skaber kommunikerer med os, sådan at vi kan få afklaret hvordan de forskellige behov bliver opfyldt i overensstemmelse med formålet med deres skabelse.</p>
<p>Vi kan f.eks. ikke sige at seksuelle lyster grundlæggende er onde, men vi kan sige at måden hvorpå det seksuelle behov tilfredsstilles kan være god eller ond. Kun Skaberen af det seksuelle behov kan definerer hvad der udgør en god løsning, og hvad der udgør en ond løsning.</p>
<p>Ydermere skabte Allah (swt) de seksuelle behov for at de skal tilfredsstilles på en specifik måde for at opnår et specifikt formål, hvilket i dette tilfælde er til for at bevare menneskeheden. Tilfredsstillelse af det seksuelle behov både indenfor og udenfor et ægteskab stemmer overens med instinktet, selvom det at gøre det udenfor ægteskabet er forkert. Men hvis man forsøger at tilfredsstille behovet med det samme køn, så modsiger denne handling formålet med behovets eksistens. Hvis alle mennesker tilfredsstillede deres seksuelle behov med det samme køn ville menneskeracen uddø. En sådan tilfredsstillelse er derfor i modstrid til formålet med behovet, og det er en abnorm og unaturlig tilfredsstillelse.</p>
<p>Religiøsitetsinstinktet kan tilfredsstilles ved at tilbede og helliggøre Skaberen (swt), hvilket islam definerer som værende godt, men det kan også tilfredsstilles ved at tilbede eller helliggøre en død person i en grav, hvilket islam definerer som værende ondt.</p>
<p>Og overlevelsesinstinktet kan tilfredsstilles ved at man tilegner sig ejendom på legal vis, eller ved at man udelukkende frygter Allah (swt), hvilket er godt, eller det kan tilfredsstilles ved at man stjæler, eller ved at man frygter andre ting end Allah (swt), hvilket er ondt.</p>
<p>Islams metode til håndtering af instinkterne ligger i at tilfredsstille disse uden at noget skal undertrykkes. Tilfredsstillelsen finder sted igennem en meget velafbalanceret måde, der ikke alene tjener til glæde og lykke for det enkelte individ, men også for samfundet som helhed. Intet bliver tilfredsstillet på bekostning af noget andet.</p>
<p>Allah (swt) vil ikke stille mennesket til regnskab for selve instinktet og den drivkraft det forårsagede, men Han (swt) vil stille mennesket til regnskab for måden hvorpå mennesket valgte at tilfredsstille instinktet.</p>
<p>Ud over instinkterne og de organiske behov har Allah (swt) skabt mennesket med en fri vilje, der gør mennesket i stand til at vælge den måde han eller hun vil leve på.</p>
<p>Allah (swt) siger: “<strong>Har vi ikke skænket ham to øjne? Og en tunge og to læber? Og vist ham de to veje?</strong>” (90:8-10). De to veje der her nævnes er vejen til godt og vejen til ondt.</p>
<p>De mennesker der vælger den korrekte metode, og som opretholder Allahs (swt) befalinger i deres tilfredsstillelse af deres behov og lyster, de vil få belønning, mens de mennesker der vælger den forkerte metode vil blive straffet.</p>
<p>Og Allah (swt) siger: “<strong>Men det kan være at I hader noget, skønt det er godt for jer, og det kan være at I elsker noget, selv om det er dårligt for jer, og Allah ved, men I ved ikke.</strong>” (2:216).</p>
<p>Allah (swt) stiller os ikke til regnskab for de ting vi ikke har magt over, men stiller os udelukkende til regnskab for de handlinger vi vælger at foretage, indenfor de områder vi har kontrol over. Allah (swt) siger: “<strong>Allah bebyrder ingen sjæl ud over dens evne. Til dens fordel er hvad den har gjort, og imod den er hvad den har gjort.</strong>” (2:286).</p>
<p>Det berettes også at Profeten (saaws) sagde: “<em>Allah kigger ikke på jeres form eller farve, men derimod kigger Han på jeres hjerter og jeres handlinger.</em>”</p>
<p>Denne frie vilje omfatter ikke hele menneskets liv, men er naturligvis begrænset til de valg vi gør os når vi handler. Indenfor alle andre områder er vi underkastet den kontrol Allah (swt) har over vores liv og tilværelse. Vi kan f.eks. ikke selv vælge vores forældre, og vi kan ikke selv vælge vores udseende. Vi kan ikke kontrollere vores død, og vi kan ikke kontrollere de handlinger andre mennesker gør for eller imod os, og vi kan ikke altid kontrollere resultatet af vore egne handlinger. Vi kan heller ikke kontrollere universet omkring os, og vi kan ikke ophæve naturlovene. Alt dette kontrolleres af Skaberen (swt).</p>
<p>Når vi forstår menneskets realitet, gør det os i stand til at fortsætte på livets vej på en korrekt og balanceret måde. Ingen skal være drevet af sine lyster og sit begær, og ingen skal handle på et niveau der kun sømmer sig for dyrene.</p>
<p>Når man er i besiddelse af den korrekte opmærksomhed om menneskets realitet, gør det mennesket i stand til at forstå at mennesket skal vælge sin opførsel, og at enhver person er i stand til at ændre denne opførsel.</p>
<p>Der findes ikke noget menneske der er født ondt eller godt, fordi enhver har valget imellem at ændre sig eller at lade være med at ændre sig. Et menneske kan ændre sin adfærd og sine handlinger ved at ændre på sine opfattelser. Ligeledes kan hele samfund ændre sig ved at samfundet bliver introduceret for nye og korrekte koncepter, og ved at opbygge sådanne koncepter til at være den nye norm for samfundet.</p>
<p>I denne kontekst står det også helt klart at ethvert individ er i stand til at overholde Allahs (swt) regler og love.</p>
<p>Under middelalderen blev det kristne doktrin om at mennesket er født ond udbredt i Europa, og dette doktrin har sit udgangspunkt i doktrinnet om “den originale synd”. Som en reaktion på dette doktrin tog kapitalismen den direkte modsigende holdning og påstod at mennesket er født god, og at det onde der kommer til syne i mennesker skyldes at menneskets frie vilje undertrykkes. Baseret på dette koncept opbyggede kapitalismen ideen om de fire friheder, og krævede at ethvert kapitalistisk samfund sikrede disse friheder. De fire friheder er:</p>
<ul>
<li>Ytringsfriheden.</li>
<li>Trosfriheden.</li>
<li>Ejendomsfriheden.</li>
<li>Den personlige frihed.</li>
</ul>
<p>I henhold til kapitalismen er det kun når disse fire friheder er sikret, at den naturlige godhed bliver realiseret i mennesket.</p>
<p>Dette syn på mennesket har udgjort fundamentet for stiftelsen af menneskerettighederne som er blevet adopteret af kapitalismen.</p>
<p>Nogle muslimer blev påvirkede af kaldet til frigørelsen af disse fire friheder, og i deres misforståelse af islam begyndte de at kalde til menneskerettighederne. Hvad de fejlede i at forstå er at disse friheder modstrider islam.</p>
<p>I islam er det forbudt at tvinge andre mennesker til at blive muslimer fordi Allah (swt) siger: “<strong>Der må ikke være tvang i الدِّينِ (ad-diini) {levemåden, religionen, livsystemet}</strong>” (2:256), og fra denne vinkel eksisterer der en form for religionsfrihed, men det er ikke tilladt for en muslim at kritisere islam eller Allah (swt), og det er heller ikke muligt at sammenblande islam med andre religioner.</p>
<p>Personlig frihed har heller ikke nogen eksistensberettigelse i islam fordi en person kan f.eks. ikke vælge at have seksuel samkvem udenfor ægteskabet. Ytringsfrihed eksisterer heller ikke da en muslim ikke kan kalde til accept af afgudsdyrkelse, accept af renter, nationalisme eller racisme. Ejendomsfrihed eksisterer heller ikke da en muslim f.eks. ikke kan eje ting der er købt med renter.</p>
<p>I henhold til islam er mennesket født i sin naturlige tilstand, det der kaldes “fitrah” på arabisk, og mennesket har potentiale til at blive dirigeret ind på en god vej eller ind på en dårlig vej, og den vej et menneske i sidste ende vælger, er styret og dikteret af forstanden. Fitrah betyder således ikke “god” som nogen muslimer fejlagtigt fortolker det til. Fitrah henviser til den naturlige tilstand af tilbøjeligheder til både godt og ondt.</p>
<p>I den moderne tid er der opstået en teori om at måden hvorpå forskellige mennesker tilfredsstiller deres behov bygger på deres genetiske sammensætning. Denne teori lyder på at når en person udvikler sig til at være en tyv, så ligger der noget i hans eller hendes genetiske sammensætning der driver personen til at stjæle. Dette er imidlertid forkert. Denne teori arbejdes der på dels fordi nogle mennesker har svært ved at acceptere den ondskab andre mennesker kan begå, og de har svært at acceptere at dette sker på basis af valg. Og dels fordi at de ikke kan forklare at denne ondskab finder sted selv når de fire friheder ikke er blevet undertrykt. Man leder således efter en forklaring på den modsigelse der eksisterer i ideen om at mennesket er født godt, kombineret med at ondt ikke skulle finde sted når de fire friheder ikke er blevet undertrykt.</p>
<p>Det er korrekt at der er forskel på mennesker, og ligesom at nogle mennesker ser bedre end andre, så er der også nogle mennesker der f.eks. har en stærkere seksuel drivkraft end andre, og selvom dette er genetisk, så er det ikke relevant for selv i disse situationer er der stadig tale om at mennesket har sin frie vilje, og at mennesket vælger hvordan han eller hun vil tilfredsstille sine behov.</p>
<p>Der findes ikke nogen forbindelse imellem genetiske eller biologiske komponenter, og måden som et menneske vælger at tilfredsstille sine behov på. Instinkterne driver mennesket, skaber motivation i mennesket, men mennesket vælger selv hvordan han eller hun vil handle. Og disse valg bygger på de koncepter som mennesket har adopteret.</p>
<p>Der er ingen der kan påstå, at det at stjæle er en del af personens genetiske sammensætning, eller at det at spise svinekød er en del af personens genetiske sammensætning.</p>
<p>De seksuelle drifter kunne tilfredsstilles ved at en mand gifter sig med sin søster, men de koncepter som en muslim bærer på fortæller ham at det er forbudt at gifte sig med sin søster.</p>
<p>Det er således de opfattelser en person adopterer der dikterer hvordan han eller hun skal tilfredsstille sine behov. Og alle disse metoder kan enten kategoriseres som korrekte eller ukorrekte afhængig af det livssyn personen bærer på.</p>
<p>Genetiske sammensætninger har intet at gøre med de valg et menneske foretager sig.</p>
<h1 id="skaberens-eksistens">Skaberens eksistens</h1>
<p>Logikken eller den videnskabelige tænkningsmetode kan, grundet deres begrænsede anvendelighed, ikke benyttes til at beskæftige sig med spørgsmålet om en skabers eksistens. Skaberen kan ikke bearbejdes med logiske analogier da Skaberen er usanselig, og Skaberen kan af samme grund heller ikke udsættes for eksperimenter i et laboratorium hvorfor ingen af disse tænkningsmetoder kan anvendes til formålet.</p>
<p>Spørgsmålet om Skaberens eksistens kan udelukkende behandles af den rationelle tænkningsmetode, og kun via den rationelle tænkningsmetode kan vi komme frem til et korrekt resultat.</p>
<p>Det vigtige at forstå her er, at det ikke er Skaberens Essens vi beskæftiger os med når vi gør brug af den rationelle tænkningsmetode. Skaberens Essens, altså hvad Han består af, hvordan Han ser ud, osv., er udenfor vores sanseevne, og det er ikke noget vi kan beskæftige os med. Derimod er selve Skaberens eksistens noget vi kan beskæftige os med uden problemer. Hvorvidt noget eksisterer eller ikke eksisterer er absolut og ikke relativt. En ting kan ikke både eksistere og ikke-eksistere på samme tid, enten eksisterer det, eller også eksisterer det ikke.</p>
<p>Eksistens af noget kan bekræftes på to måde. Enten ved at vi direkte sanser den pågældende realitet, f.eks. ved at vi kan se eller høre den. Eller også ved at vi sanser de “spor” som realiteten har efterladt sig.</p>
<p>Når en beduin i ørkenen bekræfter eksistens af en kamel ved at betragte de spor i sandet den har efterladt, uden at han kan se kamelen direkte, eller når en jæger jager sit bytte ved at følge dyrets fodspor i sneen eller i den bløde jordbund, selvom jægeren ikke direkte har set eller hørt dyret, eller når politiet opklarer et mord ved at lede efter spor som forbryderen har efterladt, selvom de ikke direkte har sanset forbrydelsen mens den fandt sted, eller når vi bekræfter eksistensen af tyngdekraften på jorden fordi en sten vi kaster op i luften, falder ned igen, så er det den rationelle tænkningsmetode der benyttes til at bekræfte eksistensen af disse realiteter på en absolut måde ved at analysere de spor de har efterladt.</p>
<p>Sporene er alle sanselige, og derfor kan forstanden beskæftige sig med selve eksistensen af de ting, der har efterladt disse spor, på en absolut måde. Eksistensen af kamelen, eksistensen af dyret, eksistensen af forbryderen, og eksistensen af tyngdekraften er alle absolut bekræftede på grund af de spor de har efterladt.</p>
<p>Ved at foretage en rationel analyse af mennesket, livet og universet kan vi komme frem til en absolut konklusion på hvorvidt der eksisterer en skaber af mennesket, livet og universet, selvom vi ikke kan sanse essensen af en sådan skaber eller skabende kraft.</p>
<p>Ved brugen af udelukkelsesmetoden ser vi at der kun eksisterer nogle enkelte muligheder når det kommer til skabelsen af mennesket, livet og universet (i det nedenstående blot benævnt universet som en samlet betegnelse).</p>
<p>Følgende 4 muligheder eksisterer:</p>
<ol type="1">
<li>Universet har skabt sig selv.</li>
<li>Universet er kommet til af sig selv ud af intet.</li>
<li>Universet er evigt, og har altid eksisteret.</li>
<li>Universet er skabt af “noget”.</li>
</ol>
<p>Via udelukkelsesmetoden har vi hermed opstillet de muligheder der eksisterer for universets tilblivelse, og der findes ikke hverken flere eller færre muligheder. Disse 4 muligheder kan hverken ignoreres eller undlades, men skal alle behandles, en efter en, indtil den korrekte mulighed står tilbage. De 4 muligheder er hver især modsigende til hinanden hvorfor kun en af mulighederne er sande.</p>
<p>At universet har skabt sig selv modsiger forstanden og realiteten, da det ville betyde, at universet skulle være til stede før dets egen eksistens for dermed at skabe sig selv. Dette er selvmodsigende, og indlysende forkert.</p>
<p>At universet er kommet til af sig selv ud af intet ved en tilfældighed, kan heller ikke lade sig gøre, da vi kan sanse at det er en fastlagt naturlov, at intet kan opstå eller foregå af sig selv ud af intet eller uden en grund. Når som helst en begivenhed indtræffer i universet så sker det altid ved at to eller flere allerede eksisterende ting påvirker hinanden. Hvis der ikke eksisterer noget, kan der ikke finde nogen påvirkning, bevægelse eller begivenhed sted, hvorfor der ikke kan komme noget til stede ud af intet af sig selv ved en tilfældighed.</p>
<p>At universet er evigt, og dermed altid har eksisteret, er heller ikke korrekt idet vi kan sanse meget tydeligt, at uanset hvilket fysisk materiale vi har med at gøre, så findes der ikke noget materiale der eksisterer for evigt, uanset hvad det består af. Og vi kan tydeligt se at alt har en start og en slutning, uanset størrelsen på genstanden som vi beskæftiger os med, og uanset om vi har at gøre med et materiale der har en fast form, en flydende form, eller en gas form, og uanset om vi har at gøre med et stillestående materiale, eller et materiale der befinder sig i en kemisk proces. Alle disse materialer er i deres bestanddele begrænsede i eksistens. Dette faktum kan vi sanse alene ved at betragte realiteten omkring os uden brug af hjælpemidler.</p>
<p>Hvis vi tager hjælpemidler i brug, som f.eks. et elektronmikroskop eller et teleskop, så kommer vi frem til den samme konklusion, dog med endnu større præcision da vi via disse hjælpemidler kan se, at alle materialer består af partikler, og at alle partikler, uanset sammensætning, er begrænsede i både mængde, størrelse og levetid.</p>
<p>Evighed er betinget af uafhængighed, en uafhængighed som intet i universet kan karakteriseres ved. Sagt med andre ord, beviser afhængighed, at eksistens ikke kan opretholdes selvstændigt. Hvis noget er afhængigt at noget andet for at kunne eksistere, så kan det ikke være evigt. Når et træ ikke kan eksistere uden vand, kan vi konkludere at træet ikke er evigt. Dette kan vi ved blot at bevidne afhængigheden til vand, vi behøver ikke bevidne træets begyndelse i sig selv. Evigheden er altså et spørgsmål om uafhængighed, og da alt sanseligt materiale er afhængigt, kan det heller ikke være evigt.</p>
<p>Universet i sin helbed består udelukkende af materialer der alle har en absolut begrænset eksistens hvorfor universet i sig selv ikke kan være evigt. Begrænset plus begrænset plus begrænset bliver ikke lig med evigt.</p>
<p>Den sidste mulighed der er tilbage er, at der eksisterer “noget” der har skabt universet ud af intet. Hvad dette “noget” er, ved vi ikke, og det kan vi ikke beskæftige os med direkte da dette “noget” er usanseligt i sin essens. Det eneste vi kan konkludere er at “noget” har forårsaget universets eksistens. Dette “noget” er nødt til selv at være uafhængigt og evigt, ja faktisk fuldkomment, da det ellers selv er forårsaget af noget helt tredje. Det vi beskæftiger os med, når vi siger “noget” er “hovedårsagen” til alt andet. Og lad os herfra og frem kalde dette “noget” for Skaberen.</p>
<p>Skaberen er rationelt set nødvendigvis fuldkommen og helt uden mangler da sådanne mangler ellers ville begrænse Skaberens evner og muligheder for at skabe alt andet. Fuldkommenhed er det modsatte af mangelfuldhed, og hele universet med alt dets indhold er mangelfuldt, derfor er Skaberen nødt til at være det modsatte, og det er kun hvis Skaberen er fuldkommen, at Skaberen kan have skabt alt andet ud af intet.</p>
<p>Vi har hermed rationelt bekræftet Skaberens eksistens, og denne konklusion er ikke relativ, den er absolut da materialernes egenskaber er absolut bekræftede via sansning af realiteten.</p>
<p>Man kunne måske forledes til at spørge: “Jamen, hvad hvis der eksisterer et materiale i universet der er evigt, men vi har bare ikke stødt på dette materiale endnu?” Så er svaret at et sådan spørgsmål er fantasi og formodning. Den rationelle tænkningsmetode, der er menneskets eneste korrekte måde at tænke på, beskæftiger sig udelukkende med realiteten, og ikke med fantasi og formodninger.</p>
<p>Rationelt set kan vi ikke vide mere om denne Skaber. For at opnå et kendskab til Skaberen (swt) skal vi have kontakt til Ham. Denne kontakt vil også gøre det muligt at få besvaret de eksistentielle spørgsmål om formålet med vores eksistens og hvad der eventuelt venter os efter døden. Spørgsmålet om meningen med livet kan udelukkende besvares af Skaberen af livet, og det er ikke muligt for os at gætte os frem til et svar da et sådant svar udelukkende udgør en formodning. Ubekræftede antagelser, formodninger eller spekulationer er ubrugelige, og de kunne aldrig skabe tryghed for et rationelt tænkende væsen.</p>
<p>Nogle mennesker vil spørge hvorvidt mennesket virkeligt har brug for at få at vide hvad formålet med livet er. Og i de sekulære samfund eksisterer sågar holdningen om, at menneskets trivsel er helt uafhængigt af Skaberen. Dertil er sekularismen udbredt, og den dikterer som bekendt at Skaberen ikke må blande sig i livets anliggender, men realiteten bekræfter behovet for en form for kommunikation imellem mennesket og Skaberen (swt), og vi har brug for en form for sikkerhed der kan bekræfte og fortælle os, hvad formålet med livet er. Ikke nok med det, men det er faktisk modstridende til fuldkommenhed såfremt Skaberen ikke havde gjort det klart for os, hvorfor Han (swt) har skabt os. Dette skyldes at fuldkommenhed indbefatter fejlfrihed, og at mennesket med dets fulde selvbevidsthed og erkendelse har brug for et svar fra sin Skaber. Mennesket kan ikke erkende formålet med livet uden oplysninger fra Skaberen af livet.</p>
<h2 id="sendebuddet---kommunikation-fra-skaberen">Sendebuddet - kommunikation fra Skaberen</h2>
<p>Mange mennesker fortrænger tanken om døden på grund af frygt. Andre forsøger helt at ignorere den, men faktum er at et ubesvaret spørgsmål om formålet med livet og døden altid vil udgøre et psykisk kompleks i mennesket. Hos nogle mennesker udvikler dette kompleks sig til angst og neurose, mens andre fortrænger komplekset med et travlt liv eller med fester og rusmidler. Igen er der andre der forsøger at stille sig tilfredse med et svar der bygger på formodninger og tro, og selvom et sådan svar giver en midlertidig indre fred, så giver det aldrig den fuldstændige sikkerhed mennesket virkelig har brug for.</p>
<p>Religiøsitetsinstinktet driver mennesket til at helliggøre eller respektere det der er mægtigere eller mere speciel end en selv, og under f.eks. kriser eller katastrofer drives mennesket til at søge hjælp hos det der skønnes at have en større magt end en selv. Det er bl.a. derfor mange mennesker bliver ekstra religiøse efter de f.eks. har oplevet et dødsfald i familien eller en katastrofe.</p>
<p>Når formålet med eksistensen ikke kendes, og dermed heller ikke formålet med religiøsitetsinstinktet, kan mennesket ende op med at helliggøre det der ikke er berettiget helliggørelse. Og det er tydeligt at mennesket har en slem tilbøjelighed til at opfinde ritualer for at tilfredsstille dette instinkt. Op igennem menneskets historie finder vi både abnorm og absurd helliggørelse, hvor mennesker tilbeder sten, statuer, ild, solen, månen, figurer der udelukkende eksisterer i fantasien, og sågar andre mennesker. Dette på trods af at ingen af disse ting besidder nogen speciel magt.</p>
<p>Skaberen (swt) af mennesket er Den der har skabt mennesket og menneskets religiøsitetsinstinkt, og Han (swt) er derfor Den eneste der kan fortælle mennesket, hvordan mennesket skal tilfredsstille dette instinkt på den rigtige måde.</p>
<p>Selv hvis mennesket drives til at helliggøre og tilbede Skaberen, da Skaberen rationel set er Den Eneste der fortjener helliggørelse, fordi Han (swt) er Den, der har skabt mennesket, da vil en sådan helliggørelse stadig bygge på fantasi og formodning.</p>
<p>Rationelt set kan vi kun erkende Skaberens eksistens, og vi er ikke i stand til at bedømme hvordan Skaberen skal helliggøres. Uanset hvilke former for helliggørelse vi finder på, da vil sådanne altid bygge på fantasi og formodning, og det vil være forkert og modstridende til den rationelle tænkningsmetode.</p>
<p>Det er derfor kun Skaberen Selv der kan fortælle mennesket, hvad formålet med religiøsitetsinstinktet er, samt hvordan det skal tilfredsstilles på rette vis.</p>
<p>Derudover er det et faktum at mennesket har andre behov end religiøsitetsinstinktet, der kræver tilfredsstillelse. Det er også nødvendigt at Skaberen fortæller mennesket hvordan disse andre behov skal tilfredsstilles på en måde der stemmer overens med formålet med skabelsen af disse behov. F.eks. driver menneskets instinkter mennesket til at leve i et fællesskab med andre mennesker, med dyr og med naturen. Tilfredsstillelsen af disse instinktive behov udgør drivkraften og motivationen til menneskets handlinger, og heraf opstår venskaber, familier, og andre sociale og økonomiske forhold og aktiviteter.</p>
<p>Når måden hvorpå et menneske skal tilfredsstille sine behov dikteres af mennesket selv eller af andre mennesker, da vil individuelle interesser gøre mennesket subjektivt. Mennesket kan aldrig selv bestemme på vegne af andre mennesker uden at være påvirket af sine egne interesser. Derudover er mennesket påvirket af sit miljø og sin opvækst. Forskellige livserfaringer og oplevelser præger menneskets overbevisninger. Et menneske der har levet i fattigdom vil måske mene at rige mennesker skal dele ud af deres rigdom til fattige mennesker, mens et mennesker der er vokset op i rigdom måske vil mene, at rigdommen er tilkommet ham eller hende med rette, og at enhver er sin egen lykkes smed. Et voldsoffer vil muligvis mene at dødsstraf er på sin rette plads, når det gælder grove voldsforbrydelser, mens en person der aldrig har oplevet vold måske vil mene, at en behandlingsdom er den korrekte løsning.</p>
<p>Mennesket er ude af stand til at være objektiv i sådanne bedømmelser, og det er derfor ikke muligt for mennesket selv at bestemme eller lovgive hvordan disse behov skal tilfredsstilles.</p>
<p>Denne problemstilling er også den primære årsag til at mennesket er helt ude af stand til at skabe et samfundssystem, der på retfærdig vis tilgodeser alle menneskers behov. Menneskeopfundne samfundssystemer vil derfor altid favorisere nogle samfundsgrupper på bekostning af andre.</p>
<p>Ikke alene kender mennesket ikke formålet med de forskellige behov eller den korrekte måde hvorpå disse behov skal tilfredsstilles, men mennesket er grundlæggende set helt uegnet til at lovgive i disse grundlæggende emner. Mennesket kan grundet sin begrænsede viden og forstand ikke opfatte årsagen til eksistensen, og mennesket kan ikke opfatte hvilke løsninger der er de korrekte. Denne problemstillinger oplever vi konstant når lovgivere vedvarende ændrer eller annullerer tidligere nedfældet lovgivning, fordi en sådan har vist sig at være mangelfuld eller fejlbehæftet af den ene eller anden grund.</p>
<p>To tredjedele af verdens samlede befolkning lever i fattigdom. En fattigdom der er den direkte konsekvens af menneskeopfundne samfundssystemer. Kapitalismens ide om de frie markedskræfter har medført en forvrænget fordelingen af goder og fattigdom er som konsekvens heraf forøget på verdensplan på trods af den øgede samlede globale produktion. Endvidere har multinationale virksomheder formået at undertvinge folkevalgte regeringer sådan at den lovgivning der nedfældes udelukkende har til formål at sikre disse virksomheders interesser.</p>
<p>Sekularismens tilhængere påstår at massernes interesser altid vil kunne tilgodeses af folkevalgte repræsentanter, men realiteten viser os klart og tydeligt at når det er mennesket der definerer loven, så vil der altid være en magtfuld elite der favoriseres på bekostning af resten af befolkningen. Denne situation opstår som en naturlig konsekvens af den påvirkning som indflydelsesrige mennesker har på andre mennesker. Sådanne personer og virksomheder vil helt naturligt forsøge at påvirke lovgiverne, juristerne, politikerne og beslutningstagerne til at udforme lovgivningen til deres fordel. Og disse aktiviteter finder ikke nødvendigvis sted på ulovlig vis, men igennem såkaldte legitime metoder som f.eks. økonomisk støtte til politiske partier og politiske kandidater til gengæld for en favorisering i lovgivningen.</p>
<p>Skaberen (swt) er således Den Eneste der har retten til at diktere hvad der er godt for mennesket, og hvad der er skidt for mennesket. Skaberen har skabt mennesket og menneskets natur, og kun Han (swt) kender formålet med denne skabelse. Skaberen (swt) er Almægtig, og er derfor Den Eneste der har evnen til at nedfælde et retfærdigt system, der passer til enhver tid og ethvert sted, og som samtidig tilgodeser enhver persons individuelle behov på retfærdig vis. Kun Skaberen kan være objektiv da Han (swt) ikke har hverken individuelle interesser eller behov, der skal tilfredsstilles. Skaberen (swt) er i Sin Fuldkommenhed hævet langt over enhver form for påvirkning af omgivelser og miljø, og Han (swt) er derfor Den Eneste der er objektiv i Sin lovgivning.</p>
<p>Da alle mennesker er skabt af den samme Skaber er intet menneske hævet over et andet menneske, og ingen har retten til at underkaste sig andre, og ingen har retten til at være suveræn eller lovgive over andre. Skaberen (swt) er Den Eneste der kan gøre Sig krav på suverænitet, da Han har skabt alt og alle.</p>
<p>En naturlig konsekvens af alt dette er at mennesket nødvendigvis skal anerkende Skaberens absolutte suverænitet for at afskaffe det såkaldte moderne slaveri til menneskeskabt lovgivning. Sand frihed indfries således først når mennesket accepterer Skaberen som lovgiver, hvilket er et vigtigt punkt at forstå.</p>
<p>Mennesket har af alle disse grunde derfor et behov for at Skaberen kommunikerer med mennesket, sådan at mennesket kan forstå formålet med sin eksistens og organiseringen af livet i overensstemmelse med dette formål. En sådan organisering nødvendiggør et samfundssystem der oprinder hos Skaberen af mennesket og ikke fra mennesket selv.</p>
<p>Dette absolutte behov for kommunikation fra Skaberen (swt) nødvendiggør samtidig et absolut bevis på at en sådan kommunikation rent faktisk også kommer fra Skaberen (swt), da det ellers kan forfalskes eller bygges på formodninger og fantasi. Beviset må og skal være absolut i sig selv.</p>
<h1 id="koranen---kommunikationen-fra-skaberen">Koranen - kommunikationen fra Skaberen</h1>
<p>Koranen er den eneste bog i verden der i sin tekst taler i første person og selv siger, at den er fra Skaberen (swt) af universet, mennesket og livet, og som samtidig indeholder et absolut og ubestrideligt bevis herpå.</p>
<p>Som alle tidligere profeter, som f.eks. Moses (asws) og Jesus (asws), der blev udsendt af Skaberen til mennesket, var Profeten Muhammad (saaws) også udstyret med et absolut bevis på at han (saaws) rent faktisk kom fra Skaberen, og Skaberen har aldrig sendt en profet til en befolkning uden at forsyne ham med et absolut og ubestrideligt bevis på at han rent faktisk kom fra Skaberen.</p>
<p>De tidligere profeter var udsendt til et bestemt folk på et bestemt tidspunkt hvorfor deres beviser var begrænsede til disse folks bevidnelse. Ingen af disse beviser eksisterer i dag.</p>
<p>Profeten Muhammad (saaws) er, modsat de tidligere profeter, den sidste profet og det sidste sendebud fra Skaberen, og samtidig er han (saaws) sendt til hele menneskeheden, og ikke kun til et bestemt folk på en bestemt tid. Profeten Muhammads (saaws) budskab gælder således fra den første dag han (saaws) fik åbenbaring og frem til Jordens undergang. Af denne grund er det nødvendigt at Skaberen udstyrer Profeten Muhammad (saaws) med et bevis, der kan bekræftes på en absolut måde af ethvert menneske på ethvert sted og til enhver tid. Koranen udgør dette absolutte bevis.</p>
<p>Koranens bevis kan bekræftes entydigt og absolut på to forskellige måder:</p>
<ol type="1">
<li>Som arabisk-kyndig kan man direkte sanse beviset.</li>
<li>Man kan bekræfte beviset via den rationelle tænkningsmetode.</li>
</ol>
<p>Koranens sanselige bevis for en arabisk-kyndig person ligger i måden hvorpå Koranen er skrevet, samt i den udfordring Koranen kommer med til hele menneskeheden.</p>
<p>Eftersom ikke alle i verden er arabisk-kyndige, og Koranen henvender sig til hele menneskeheden, er det nødvendigt at Koranens bevis også kan bekræftes på en absolut måde af en ikke-arabisk-kyndig person, og denne måde er Koranens rationelle bevis.</p>
<h2 id="det-sanselige-bevis-på-koranens-autenticitet">Det sanselige bevis på Koranens autenticitet</h2>
<p>Da Profeten Muhammad (saaws) kaldte araberne i Mekka til at bevidne, at han (saaws) var Guds sidste sendebud, præsenterede han (saaws) et krystalklart bevis for dem. Araberne på Profetens (saaws) tid besad en enestående og fortræffelig evne i håndteringen af det arabiske sprog, og de havde nået højdepunktet på den mest veltalende poesi. Som en følge heraf gav Skaberen sin profet (saaws) et mirakel der udfordrede dem i det mest værdsatte for dem - nemlig det arabiske sprog.</p>
<p>Miraklet ligger i den veltalenhed og retorik som Koranen gør brug af. Og stilen og måden hvorpå Koranen udtrykker sig, er meget forskellig fra noget værk et menneske nogensinde har produceret. Denne unikke veltalenhed og mirakuløse brug af sproget er ikke noget man kan sanse i en oversættelse af Koranen. Miraklet er kun sanselig på det arabiske sprog. En arabisk-kyndig person der er bekendt med den arabiske litteratur, vil hurtigt opfatte Koranens mirakuløse og unikke stil ved blot at lytte til den, eller ved at læse i den. Og en sådan person kan bekræfte at Koranen er unik, og at den ikke kan være produceret af et eller flere mennesker.</p>
<p>På arabisk kan f.eks. et tillægsord i hunkøn kun beskrive et navneord i hunkøn, og et tillægsord i hankøn kan kun beskrive et navneord i hankøn. Samtidig skal et tillægsord passe til antallet (en, to eller flere) som navneordet består af. Og så skal tillægsordet også passe til tid (fortid, nutid eller fremtid). Og samtlige af disse detajler indgår i ordets opbygning på arabisk, hvor bl.a. starten, midten og endelsen af ordet, samt ordets vokaler ændres for at afgøre disse ting. Dette betyder at ordets lyde ændre sig afhængigt af den sætningskonstruktion det indgår i.</p>
<p>For at digte på arabisk skal man således ikke alene have alle disse ting til at matche så det man siger ikke bliver forkert, f.eks. kan man ikke beskrive et navneord i hankøn med et tillægsord i hunkøn, men man skal også vælge de ord man skal bruge der rimer korrekt, og som der kan holde den melodiske stil man har valgt.</p>
<p>Hvis du nogensinde har prøvet at skrive en sang på dansk ved du hvor svært det kan være at få sætningerne til at rime, samtidig med at du skal finde de ord der passer til det du digter om. Lige netop når du har fundet det ord der bedste beskriver det du vil sige, så kan du ikke finde et ord til den næste sætning der rimer, og du er enten tvunget til at beskrive noget helt andet eller at miste melodien og rimet. På arabisk er det hundrede gange svære grundet de regler der indgår i sprogets opbygning, hvor køn, antal og tid skal passe sammen.</p>
<p>For at kunne lave det samme som Koranen kræver det at vi sætter os ned og designer et helt nyt sprog. Først skal vi beslutte os for en form for “melodi” i de rim og i den poesi vi ønsker at benytte. Dernæst skal vi vælge alt det som vi vil tale om. Hertil skal vi opfinde alle de ord vi skal bruge der skal beskrive det vi taler om, med de lyde vi skal bruge i de forskellige ord for at de ikke alene rimer, men også passer i tonerne på endelserne, og i den melodiske stil vi har valgt. Dernæst skal vi udvikle grammatiske regler for hunkøn, hankøn, ental, total, flertal, datid, nutid og fremtid. Så skal vi sikre at navneord, udsagnsord, tillægsord og stedord passer sammen i køn, tal og tid og i lyd og rim. Sidst, men ikke mindst, så skal vi så sikre at vi på intet tidspunkt rammer ved siden af sådan at vi bibeholder melodien, rimmene og stilen i alle de vers vi skriver.</p>
<p>Koranen formår at bruge en poetisk stik, melodi og rim, der på trods af at køn, tal og tid skal passe sammen, på en sådan måde, at det kræver at den der forfatter Koranen samtidig nødvendigvis må være den der har sikret, at sproget har udviklet sig præcis sådan, at alle de ord der indgår i Koranen i de forskellige vers, der hvor de bruges med deres version af køn, tal og tid, passer sammen, fortsætter med at rime, og samtidig passer præcis til det de beskriver.</p>
<p>Dette kan ikke lade sig gøre da sproget på naturligvis har udviklet sig og ændret sig igennem tusinde af år.</p>
<p>Sagt med andre ord har det klassiske arabiske sprog udviklet sig op igennem tiden sådan at ordene fik den præcise betydning de skulle have, den præcise lyd og tone (lange kontra korte vokaler), passende til køn, tid og antal, indtil at de alle kunne indgå i det mesterværk Koranen består af, præcis der hvor de står, med præcis den betydning og grammatik de skulle have - uden at der på et eneste tidspunkt sker en fejl, samtidig med at de indgår i vers der beskriver fortiden, begivenheder i nutiden, fremtiden (uden at tage fejl), regler og love i samfundet, praktiske problemstillinger i forhold til begivenheder der finder sted her og nu, politiske begivenheder og håndtering af indenrigs og udenrigs politik, økonomi, familie, samfund, kultur, religioner, Paradis og Helvede, og meget andet!</p>
<p>Det er derfor når man lytter til Koranen eller læser den, samtidig med at man har forstået den grundlæggende grammatik i det klassiske arabiske sprog, at man bliver fuldstændig målløs og overvældet ved det klokkeklare mirakel Koranen udgør. Det kan ikke lade sig gøre at det er tilfældigt at samtlige ord der indgår i Koranen har udviklet sig til det de er blevet til sådan at Koranen kan udgøre dette mesterværk af poesi, rim og melodi som den gør. Og der ikke er blot tale om små vers. Denne mirakuløse brug af sproget går igen hele Koranen igennem fra ende til anden!</p>
<p>Dette betyder kort sagt, at du på forhånd skal vide hvad dit mesterværk skal bestå af, ned til hvert ord i hver eneste sætning, der beskriver situationer og begivenheder der finder sted her og nu, og som der også beskriver fortiden og fremtiden, uden at tage fejl, med alle de detaljer der er behov for, mens du hele vejen igennem bruger melodier og rim der på intet tidspunkt falder ved siden af, og som samtidig bliver beskrevet på den mest præcise måde der kan lade sig gøre. Dernæst skal du opfinde en tidsmaskine og rejse tilbage i tiden, introducere begyndelsen til udviklingen af dette sprog i et samfund. Dernæst skal du løbende rejse tilbage i tiden og hele tiden sikre at ordene og grammatikken udvikler sig præcis sådan at det passer til det værk du har udviklet, og hvor gang du opdager en afvigelse skal du påvirke udviklingen af sproget i samfundet så det ikke afviger fra det du skal bruge. Indtil du ender op med det du opfandt mange tusinde år før det sprog du brugte rent faktisk eksisterede! Og så skal det samtidig passe til begivenheder du endnu ikke ved finder sted, dvs. du skal også rejse frem i tiden så du kan se hvad der kommer til at ske, og dermed sikre at udviklingen af sproget passer til det du vil beskrive om fremtiden, uden at du tager fejl, og uden at du på et eneste tidspunkt laver en fejl i din beskrivelse, grammatik, melodi, stil eller rim!</p>
<p>Dette viser at kun Den Almægtige Skaber kan have forfattet Koranen! Kun Gud kan kontrollere udviklingen af et sprog på denne måde, og kun Gud kan kende til fortiden og fremtiden på denne måde.</p>
<p>På arabisk er der mange forskellige stilarter indenfor sproget. Det er ikke som det danske sprog, der er et fattigt sprog, og hvor der kun er få stilarter. Med stilarter menes f.eks. lyrik, poesi og prosa osv. Koranen er skrevet i en bestemt unik stil fra ende til anden, uden at den på noget tidspunkt falder ind i en anden stil, og alligevel bruger den de mest præcise, korrekte og mest beskrivende ord. Koranen kom med udfordringen om at frembringe en surah (et kapitel) lig Koranens mindste surah, der blot er på tre små linjer, i samme stil som Koranens stil, og udfordringen går ud på at hele menneskeheden må hjælpe hinanden og tage alle hjælpemidler i brug.</p>
<p>Problemet i udfordringen ligger i at det ikke er fysisk muligt at skrive tre linjer i Koranens stil uden at dette bliver til en kopi af Koranen.</p>
<p>Intet menneske har nogensinde formået at besejre Koranens udfordring. Dette på trods af at araberne på Profetens (saaws) tid var de dygtigste i sproget. Og ingen der er kommet efter dem har haft succes med at tage udfordringen op. En del har forsøgt, men uden at kunne nærme sig Koranen i det mindste. Og dette er rationelt klart uden over enhver skygge af tvivl - det vil aldrig nogensinde kunne lade sig gøre!</p>
<p>Hvorvidt en person har formået at besejre Koranens udfordring, er ikke - som nogen misforstår - et spørgsmål om smag. Udfordringen ligger i at skrive et afsnit som Koranens mindste i samme stil, og uden at afsnittet bliver til volapyk, og uden at resultatet blot er en imitation af Koranen. Det har således ikke noget med smag at gøre, men er udelukkende et spørgsmål om evner og kunnen indenfor det klassiske arabiske sprog og grammatik, hvilket svarer til at man får en matematisk udfordring.</p>
<p>De Koranvers der nævner udfordringen, er nogle af følgende (oversat meningsmæssigt).</p>
<p>Skaberen, Den Almægtige, siger: “<strong>Sig: Hvis hele menneskeheden og Jinn samledes for at bringe denne Korans lige, så kunne de ikke bringe dens lige, selv om de også hjalp hinanden.</strong>” (Surah 17 vers 88). Og Han (swt) siger: “<strong>Og hvis I er i tvivl vedrørende det Vi har åbenbaret til Vor tjener, så producer en surah lig den og hidkald alle jeres vidner foruden Allah, hvis I da er sandfærdige. Men hvis I da ikke kan, og I vil aldrig kunne gøre det, så frygt den Ild hvis brændsel er mennesker og sten forberedt til dem der benægter sandheden.</strong>” (Surah 2 vers 23 og vers 24).</p>
<p>Det sidste Koranvers er et magtfuldt Koranvers der ikke alene udfordrer hele menneskeheden, men som samtidig påstår at menneskeheden aldrig nogensinde vil magte at bringe noget lig en enkelt surah fra Koranen, og konsekvensen af at være i tvivl om Koranens autenticitet, uden samtidig at frembringe en surah lig den mindste fra Koranen, er brændsel i Helvedes Ild.</p>
<p>Og Han (swt) siger: “<strong>Denne Koran er ikke sådan at den kan være produceret af nogen anden end Allah, derimod er den en bekræftelse på det der kom før den (de tidligere sendebud og profeter), og en detaljeret forklaring af Bogen, hvorom ingen tvivl hersker, fra Herren over alle verdener. Eller siger de: ‘Han (Muhammad) har opdigtet den?’ Kom da med en surah lig den, og kald på hvem I vil foruden Allah, hvis I da taler sandt!</strong>” (Surah 10 vers 37 og 38).</p>
<p>Og Han (swt) siger: “<strong>Eller siger de: ‘Han (Muhammad) har opdigtet den (Koranen)?’ Nej, de vil ikke bekræfte sandheden. Lad dem da bringe en tale som denne, hvis de da er sandfærdige.</strong>” (Surah 52 vers 33 &amp; 34).</p>
<p>Og Han (swt) siger: “<strong>Overvejer de da ikke Koranen? Og hvis den havde været fra nogen anden end Allah, så havde de sandelig fundet mange modsigelser i den!</strong>” (Surah 4 vers 82).</p>
<p>På arabisk findes der i alt tyve forskellige stilarter i litteraturen hvoraf den sidste er Koranens unikke og enestående stil.</p>
<p>Udfordringen i Koranen går praktisk talt ud på at producere en surah lig Koranens mindste surah, der ikke falder ind i en af de 19 andre stilarter. De 19 andre stilarter kaldes: At-Tawi, Al-Bassit, Al-Waafir, Al-Kaamil, Al-Rajs, Al-Khafif, Al-Hazaj, Al-Muttakarib, Al-Munsarih, Al-Muktatab, Al, Muktadarak, Al-Madid, Al-Mujtath, Al-Ramil, Al-Khabab og Al-Sharia. De tre sidste kaldes “en spåmands tale”, “rytmisk prosa”, og “almindelig tale”. Teksten der produceres skal indeholde forståelig mening og retorik som i Koranen, uden at det blot er en imitation af Koranen, og det må ikke være volapyk. Hver af de forskellige stilarter har deres egen form for rytmik, og det der produceres skal være identisk med Koranens rytmik.</p>
<p>For den der ønsker yderligere oplysninger om disse ting, kan der henvises til bogen: <a href="http://al-hidayah.dk/index.php?id_product=8&amp;id_product_attribute=0&amp;rewrite=koranen-dens-udfordring-uforlignelighed-mirakel&amp;controller=product&amp;id_lang=2">Koranen</a> fra forlaget Al-Hidayah.</p>
<p>Afgudsdyrkerne i Mekka var de første, der blev mødt med Koranens udfordring, og efterhånden som Profetens (saaws) budskab blev mere og mere udspredt, begyndte de mægtigste ledere i Mekka at overveje hvad de skulle stille op med Muhammad (saaws) og Hans (saaws) budskab. Det som Profeten (saaws) kom med ikke alene udfordrede deres afgudsdyrkeri, det udfordrede hele magtbalancen på den arabiske halvø.</p>
<p>Historiske fakta viser at Quraish-stammen, der var den daværende magtelite i Mekka, begyndte at torturere de personer der konverterede til islam, og en del muslimer blev også slået ihjel. På et tidspunkt samlede Quraish de mægtigste stammeledere til et møde om hvad de skulle gøre med Profeten (saaws). På dette møde holder Alqama bin Abdulmanaf sin berømte tale.</p>
<blockquote>
<p>O Quraish, en ny katastrofe har ramt jer! Muhammad var en ung mand iblandt jer, og den mest elskede mand, den mest troværdige i tale og den mest troværdige i person, indtil I så grå hår på hans tempel, og han bragte jer sit budskab. I sagde at han var en troldmand, men det er han ikke, for vi har set sådanne folk og deres spyten og deres knuder. I sagde at han var en der bragte ufred, men vi har set sådanne folk og deres opførsel, og vi har hørt deres digte. I sagde at han var en spåmand, men han er ikke en spåmand, for vi har hørt deres digte. I sagde en poet, men han er ikke en poet, for vi har hørt al slags poesi. I sagde at han var besat, men det er han ikke, for vi har set de besatte, og han viser ingen tegn på deres stønnen, hvisken og forvirring. O Quraish! Tag jer af jeres affærer for ved Allah en alvorlig ting har ramt jer!</p>
</blockquote>
<p>Samtidig med at Koranen blev åbenbaret i sin helt egen unikke stil, blev den også åbenbaret på de syv mest udbredte dialekter på den arabiske halvø, det der kaldes “Ahruf” på arabisk. Dette blev den for at skabe bedre forståelse for den blandt de arabere der havde forskellige dialekter. Dette gjorde også at ingen kunne påstå at Koranen kun blev åbenbaret på en dialekt, og derfor var umulig at tilnærme sig når man ikke mestrede denne ene dialekt. Og samtlige stammer i Quraish blev derfor udfordret på deres egne hjemmebaner.</p>
<p>Og udfordringen blev kun endnu mere tydelig da ingen af de syv mægtigste stammer formåede at producere noget lig Koranen, end ikke på deres egen dialekt, og endvidere kunne ingen af dem sige at udfordringen var for svær, det var det de var eksperter i.</p>
<p>Den dag i dag, mere end 1400 år efter, står Koranens udfordring stadig ubesejret!</p>
<h2 id="det-rationelle-bevis-på-koranens-autenticitet">Det rationelle bevis på Koranens autenticitet</h2>
<p>Når det kommer til det rationelle bevis på at Koranen er fra Skaberen (swt) af mennesket, livet og universet, så bygger dette på brug af udelukkelsesmetoden.</p>
<p>Følgende 3 muligheder eksisterer:</p>
<ul>
<li>Koranen er skrevet af Muhammad (saaws).</li>
<li>Koranen er skrevet af nogle andre arabere.</li>
<li>Koranen er åbenbaret af Skaberen (swt), sådan som den siger.</li>
</ul>
<p>Der findes ikke andre rationelle muligheder.</p>
<p>At Koranen skulle være skrevet af Muhammad (saaws) selv eller af nogle andre arabere er ikke muligt på grund af Koranens udfordring. En udfordring med en garanti om at ingen i hele menneskeheden nogensinde kan formå at gøre det samme, er ikke rationelt. Det er i sig selv en selvmodsigelse hvis Koranen skulle være produceret af et menneske. Enten er en sådan udfordring virkelig fra Skaberen, eller også kommer udfordringen fra et menneske.</p>
<p>Muhammad (saaws) blev og bliver stadig taget meget seriøst af muslimer såvel som ikke-muslimer, og hans mission er den der har haft den største indflydelse på verden. Og faktum er at intet menneske med fornuften i behold ville udfordre andre mennesker i noget og samtidig være så arrogant at påstå, at ingen nogensinde kan gøre ham kunsten efter, hvis han dermed bringer hele sin mission i fare, en mission der til og med har kostet mange mennesker livet, og som dagligt udgør en trussel for ham selv. Ved at komme med en sådan påstand risikerer han ikke alene at blive til grin, han vil også miste enhver hjælp, støtte og tilknytning. Alt det han ønsker at opnå, bringes i fare.</p>
<p>Derudover er det en naturlov at det som et menneske formår at gøre, det kan andre mennesker også formå, så snart der er tale om de samme fysiske og mentale egenskaber, og selv hvis vi har at gøre med et geni eller med et usædvanligt menneske, så er det et spørgsmål om tid før der kommer en person, der kan gøre personen kunsten efter.</p>
<p>Princippernes princip er et rationelt koncept der siger, at når en person forstår et princip bag noget, så er han i stand til at reproducere det over en tidsperiode og uden tvivl forbedre det. Så da man f.eks. lærte principperne bag multiplikation, var man i stand til at iværksætte det og med tiden forbedre det. Da man forstod microchip teknologien, var man i stand til at producere microchips og over en periode forbedre disse chips så de blev meget mindre og meget bedre osv.</p>
<p>Når vi betænker miraklerne, der har fundet sted med de tidligere profeter, så er det tydeligt at ingen principper vedrørende hvordan disse mirakler blev udført er kendte. Ingen har nogensinde været i stand til at imitere dem, og da slet ikke at forbedre dem. I henhold til Koranen og de tidligere åbenbarede skrifter så delte Moses (asws) havet ved at slå på det med sin stok. Her kan vi med sikkerhed sige at princippet bag denne begivenhed er helt ukendt. Og nogle mennesker vil påstå, at såfremt vi en dag kommer til at kende princippet bag Moses (asws) handling, da vil vi kunne gøre handlingen efter.</p>
<p>Men når det kommer til principperne vedrørende det arabiske sprog, så har disse været meget kendte i mere end 1400 år. Og mennesket mestrede allerede disse principper ned til mindste detalje på Profeten Muhammads (saaws) tid. Det burde derfor være let for en ekspert at besejre Koranens simple udfordring.</p>
<p>Dette argument er et rationelt bevis på at Koranen er fra Skaberen (swt) af mennesket, livet og universet.</p>
<p>Som et sekundært argument kan det overvejes at der i dag ikke findes arabisk-kyndige mennesker der er på niveau med digterne der levede for ca. 1400 år siden. På samtlige universiteter verden over der har arabisk sprog, inkl. Københavns Universitet, foreligger det i undervisningsmaterialet at det ud over Koranen er digtene fra Profetens (saaws) tid der bliver brugt i noget af undervisningsmaterialet på grund af det høje niveau disse har.</p>
<p>Det er således ikke nødvendigt at lære arabisk for derefter at tage udfordringen op når man ved at de dygtigste til sproget levede på Profetens (saaws) tid, og de kunne ikke klare udfordringen. Hvis de havde klaret udfordringen, ville islam slet ikke have eksisteret i dag da de gjorde deres yderste for at udrydde islam.</p>
<h3 id="de-forsøg-der-har-været-på-at-tage-koranens-udfordring-op">De forsøg der har været på at tage Koranens udfordring op</h3>
<p>Den berømte arabist fra universitet i Oxford, Sir Hamilton Alexander Rosskeen Gibb, skriver følgende i sin bog <a href="https://archive.org/details/mohammedanismanh027895mbp">Mohammedanism An Historical Survey</a>:</p>
<blockquote>
<p>Mekkanerne krævede et mirakel af ham, og med usædvanlig frimodighed og selvtillid appellerede Muhammad til Koranen som en suprem bekræftelse på hans mission. Som alle arabere var de eksperter af sproget og retorikken. Så hvis Koranen var hans eget produkt ville andre mænd være i stand til at slå den. Lad dem da producere ti vers lig den. Hvis de ikke kan (og det er tydeligt at de ikke kunne), så lad dem acceptere Koranen som et fremragende mirakel.</p>
</blockquote>
<p>Et andet sted skriver han:</p>
<blockquote>
<p>Koranen står som et litterært monument, en produktion unik i forhold til den arabiske litteratur, uden at den har noget lig den i fortiden ej heller har den nogen efterfølgere i dens egen sprogejendommelighed.</p>
</blockquote>
<p>Alfred Guillaume, en kristen araber, har skrevet følgende i sin bog <a href="https://books.google.co.uk/books/about/Islam.html?id=-jcNAQAAMAAJ">Islam</a>:</p>
<blockquote>
<p>Mange kristne arabere taler om dens stil med stor beundring, og de fleste arabister anerkender dens fortræffelighed. Når den læses højt eller reciteres har den en næsten hypnotisk effekt der gør lytteren neutral overfor dens nogle gange mærkelige syntaks og dens nogle gange, for os, frastødende indhold. Det er denne kvalitet af stille kritik som den besidder med dens sprogs søde musik, der har givet fødsel til dens trossætning om dens usammenlignelighed. Sandelig kan det bekræftes, hvad angår den arabiske litteratur, udspredt og frugtbart som den er både i digte og i opløftende prosa, at der er intet der kan sammenlignes med den.</p>
</blockquote>
<p>Følgende er et historisk indblik i de forsøg der har været på at tage Koranens udfordring op. I bl.a. <a href="http://www.brill.com/publications/online-resources/encyclopaedia-islam-online">E. J. Brill Leiden - Encyclopedia of islam</a> finder vi en stor mængde information vedrørende forskellige personers biografi.</p>
<p>Ibn Al-Mukaffa: En digter af iransk herkomst med eminente evner. Han imiterede blot Koranen og formåede ikke at tage udfordring op. Han var en person der havde en anden religion, og han havde en strid med Koranen ud fra hans religions synspunkt. Da han kom til Surah Hud vers 42 til vers 46, opgav han. Han sagde at det var umuligt for et hvilket som helst menneske, at være lig med bogen, dvs. lige så dygtig. Han opgav og rev alt det han tidligere havde skrevet, i stykker. Et af hans bevarede forsøg lyder: “I lysets navn, det nådiges, det barmhjertiges”, hvilket er en imitation af Koranens bismillah der lyder: “I Allahs navn, den Nådige, den Barmhjertige”.</p>
<p>Musaylimah: På Profetens (saaws) tid kom der en mand kaldet Musaylimah som også påstod at han var profet. Han startede også med at fremsige vers der dog blot var en fattig imitation af Koranen. Et af Musaylimah’s digte lyder: “Elefanten. Hvad er elefanten? Og hvem skal fortælle jer hvad elefanten er? Han har en slimet hale og en lang snabel. Dette er en af jeres Herres ubetydelige kreationer”. Musaylimah imiterer flere forskellige af Koranens vers, som f.eks. surah Al-Haqqah vers 1 til 8 hvor Allah (swt) siger: “<strong>Det uundgåelige! Og hvad skal lade jer vide hvad det uundgåelige er? Thamud og Ad benægtede den hårdtslående time på Dommedagen. Hvad angår Thamud, så blev de destrueret med det ødelæggende skrig. Hvad angår Ad, så blev de destrueret med en voldsomt rasende vind som Allah (Skaberen) pålagde dem i syv nætter og otte dage efterfølgende hinanden, og resultatet var at I kunne se mennesker liggende henkastet, som var de udhulede træstammer fra daddeltræer! Ser I mon nogen rest af dem?</strong>”</p>
<p>Abu’l Ala Al-Marri: En person der er kendt for at imitere Koranen. Han digtede forskellige eder som minder om de tidlige Koranvers.</p>
<p>Yahya bin Al-Hakam Al-Ghazal: Han var en klokkemager fra Andalusien. Han vovede sig ud i at forsøge at producere noget lig surah Al-Ikhlas, men opgav.</p>
<p>Sayyid Ali Muhammad (også kendt som Bab): Han levede i det nittende århundrede, og er stifteren af sekten Babi, som i dag kendes som Bahai. Han mente at han var blevet udsendt af Gud til at erstatte Muhammad, og skrev et værk hvor dele af det, bevist eller ubevist, er imiteret direkte fra Koranen.</p>
<p>Bassar bin Burd, Sahib Ibn Abbad og Abu’l Atahiya: Personer der selv påstod at deres digte nåede Koranen, eller i det mindste kom tæt på. Ingen af de personer der har undersøgt deres digte, som f.eks. Arabic Literature To The End of The Ummayyad Period, A. F. L. Beeston, T. M. Johnstone, R. B. Serjeant and G. R. Smith, nævner noget om at de overhovedet kom tæt på - tværtimod.</p>
<h2 id="falske-beskyldninger-om-grammatiske-fejl-i-koranen">Falske beskyldninger om grammatiske fejl i Koranen</h2>
<p>Forfatterne M. Rafiqul Haqq og P. Newton har udgivet et hæfte hvori de påstår at der findes grammatiske fejl i Koranen.</p>
<p>De skriver bl.a.:</p>
<blockquote>
<p>Muslimerne påstår at Koranen ikke alene er et menneskeligt litterært mesterværk, men et åbenbaret litterært mirakel, men denne påstand stemmer ikke overens med faktum. For den Koran vi har i vores hænder indeholder tydelige grammatiske fejl, som er tydelige for enhver der har kendskab til arabisk.</p>
</blockquote>
<p>Hæftet som de har skrevet, kan ikke tages seriøst, og det er spild af tid. For det første er det nødvendigt at forstå, hvordan et sprogs grammatik udvikler sig. For det andet er det nødvendigt at vide, hvordan den arabiske grammatik udviklede sig, og til sidst skal man forstå, hvad der er kilden til det arabiske sprogs grammatik.</p>
<p>Det er velkendt at grammatik er et stadie i et sprogs udvikling. Fastsættelsen af et sprogs grammatiske regler kommer aldrig før selve sproget bliver talt af dets indfødte.</p>
<p>Det græske sprog er f.eks. kendt som værende et meget gammelt sprog, men det var først i det andet århundrede før hvor tidsregning, at Dionysius Thrax skrev en bog om det græske sprog og dets grammatiske regler, og selv den var begrænset til et ord - morfologi. Dionysius Thrax definerede sin bog som værende “Bekendtskabet med hvad der udtales af poeter og forfattere”.</p>
<p>Udviklingen af et sprog har typisk to stadier: Det før-grammatiske stadie, og det efter-grammatiske stadie.</p>
<p>Hvad angår første stadie, så er det det stadie hvori sproget er i dets reneste og mest naturlige form. De indfødte taler, og hvad de siger, og hvordan de siger det, er det der er standard for sproget.</p>
<p>Hvad angår det andet stadie, så er det det stadie hvor man begynder at fastlægge regler for selve sproget. I dette stadie er det poeter og forfattere der fastlægger, hvordan sproget skal bruges.</p>
<p>Normalt er det sådan at grammatiske regler bliver udviklet for at lære udlændinge et sprog og sprogets regler. I den arabiske grammatiks udvikling var det anderledes, udviklingen af grammatikken skete for at bevare sprogets renhed.</p>
<p>Den første person der påtog sig opgaven at skrive en arabisk grammatikbog, var Abu al-Aswad Al-Du’wali (år 605-688 efter vestlig tidsregning), og de to største og mest anerkendte kilder til hans bog var Koranen, og de digte der var fra før Profetens (saaws) tid.</p>
<p>De grammatiske regler for arabisk er fastlagt af Koranen. Koranen er den ultimative kilde til at forstå og fastlægge sprogets grammatik, og alle bøger om grammatik er udledt fra Koranen.</p>
<p>At lave en afhandling der består i at påvise grammatiske fejl i Koranen er svarer til at en astronom kortlægger stjernehimlen, hvorefter andre bruger hans kort til at påstå, at der er en fejl i stjernehimlen.</p>
<h2 id="de-opdigtede-beretninger-om-manglende-vers-i-koranen">De opdigtede beretninger om manglende vers i Koranen</h2>
<p>Der er også blevet udgivet en hel del bøger af forskellige orientalister der er relateret til en såkaldt diskussion om manglende vers i Koranen. Alle disse bøger bygger på falske beretninger om udtalelser fra Profetens (saaws) følgesvende (raa) samt en af hans (saaws) hustruer (raa). Ingen af disse beretninger er autentiske.</p>
<p>Skaberen (swt) siger i surah Hijr vers 9: “<strong>Sandelig, Vi har uden tvivl nedsendt Ihukommelsen, og med garanti, Vi vil selv beskytte den!</strong>” Og i Surah Ma’idah vers 3 siger Skaberen: “<strong>I dag har Jeg fuldkommengjort jeres levemåde for jer, fuldendt Min nåde mod jer, og har valgt islam for jer som jeres levemåde.</strong>”</p>
<h2 id="yderligere-tilføjelser-til-dette-kapitel">Yderligere tilføjelser til dette kapitel</h2>
<p>Koranen har, udover sit mirakel i sproget, også andre små beviser. Disse er dog ikke endegyldige beviser, men er derimod forstærkende beviser.</p>
<p>Mange mennesker, muslimer såvel som ikke-muslimer, refererer til dem som “Koranens videnskabelige fakta”, idet disse er beskrivelser af ting man umuligt kunne have vidst noget som helst om på Profetens (saaws) tid. Et af disse videnskabelige fakta er Koranens beskrivelse af det der sker inde i kvinden, når hun befrugtes. Her bringes ganske kort en artikel fra Dr. Keith L . Moore, der er Professor i Anatomi og Celle biologi ved universitetet i Toronto, Canada. Dr. Moore blev kontaktet af en muslimsk lærd ved navn Abdul Majid Azzindani, og han blev spurgt om han ville deltage i et treårigt studie af Koranen og profetens (saaws) Sunnah vedrørende ca. 25 vers som taler om fosterudvikling.</p>
<p>Dr. Moore’s konklusion vedrørende dette studie lyder som følgende:</p>
<blockquote>
<p>I de sidste tre år har jeg arbejdet med Fosterudviklings Komiteen ved Kongen Abdulaziz’s universitet i Jeddah, Saudi Arabien. Først var jeg chokeret over de præcise forklaringer der var nedskrevet syv århundreder før udviklingen af fostervidenskaben. Selvom jeg var klar over de muslimske videnskabsfolks glorværdige historie i det tiende århundrede, og nogle af deres bidrag til medicinen, så vidste jeg intet om de religiøse fakta, og den tro der er indeholdt i Koranen. Det er vigtigt for muslimer og andre studerende at forstå meningen i disse forklaringer Koranen indeholder vedrørende menneskets udvikling, baseret på nutidig videnskabelige fakta. De oversættelser af versene i Koranen og Sunnah, oversat af Shaikh Azzindani, er ifølge min viden de præcise.</p>
</blockquote>
<blockquote>
<p>Koranen og Profetens (saaws) Sunnah leverer en meget detaljeret forklaring af den mikroskopiske udvikling af menneskefostret, fra en lille sæddråbe op til stadiet hvor mennesket er komplet udviklet. Det er et velkendt faktum at mikroskopi ikke eksisterede før op til det 16. århundrede, og selv der var de i et meget ufærdigt design. Zacharias Janssen er den der har anerkendelsen for at have opfundet sammensætningsmikroskopet omkring år 1590. Med dette blev utrolige opdagelser gjort i det 17. og 18. århundrede. Hollænderen Anthony van Leeuwenhoek producerede linser der var kraftige nok til at bevise, at små børn ikke spontant kommer til, men at de kommer ud af æg.</p>
</blockquote>
<blockquote>
<p>Før denne periode rasede teorierne om menneskets reproduktion. Nogle videnskabsfolk troede at menstruationsblodet selv var det der udviklede sig til et foster. Senere blev en ny teori udviklet der sagde, at en sæddråbe indeholdt et lille miniature menneske fuldstændigt udviklet, som så senere udviklede sig til et barn. Fostervidenskaben som vi kender den i dag, opdagede ikke mange detaljerede aspekter vedrørende menneskets udvikling, som vi i dag tager for givet, før omkring 20 år siden, 1973 for at være præcis.</p>
</blockquote>
<blockquote>
<p>Nu må vi så spørge: Hvorfra fik Muhammad (saaws) så detaljerede oplysninger vedrørende den mikroskopiske udvikling af menneskets foster i det sjette århundrede uden et mikroskop, uden videnskabelig oplæring, og uden laboratorium af nogen art, eller endog viden til at skrive hans eget navn?</p>
</blockquote>
<blockquote>
<p>Den eneste fornuftige konklusion er at disse forklaringer kun kan komme derfra, hvor de påstod at komme fra, nemlig fra Gud! Simpelthen fordi denne viden ikke blev opdaget før mange århundrede efter. Dette beviser for mig at Muhammad (saaws) var Guds sendebud!</p>
</blockquote>
<p>Da prof. Moore først præsenterede sin nye viden i Toronto, skabte det en del røre igennem Canada, og det kom på forsiden af nogle af aviserne på tværs af Canada. En journalist spurgte Prof. Moore: “Tror du ikke at det kan være, at araberne har vidst bare en lille smule af disse ting, beskrivelsen af fosteret, dets tilsynekomst, og hvordan det forandrer sig og vokser? Måske var der ikke videnskabsmænd, men måske havde de nogle grove dissektioner - skar folk op og undersøgte disse ting?”</p>
<p>Prof. Moore gjorde med det samme klart for ham at han havde mistet en vigtig detalje. Alle de billeder som Prof. Moore havde taget af fosteret og baseret sit studie på var taget igennem et mikroskop. Prof. Moore sagde:</p>
<blockquote>
<p>Det er uden betydning hvorvidt man havde forsøgt at forstå fostervidenskaben for 14 århundreder siden, de kunne ikke have set det! Måske havde nogen for 14 århundreder siden et hemmeligt mikroskop som de gjorde disse opdagelser med, og bagefter overbeviste han på en eller anden måde Muhammad om at putte det ind i hans bog. Derefter ødelagde han sit mikroskop, og holdt det hemmeligt for evigt? Tror du på det? Det burde du ikke medmindre du frembringer nogle beviser da dette er en latterlig teori!</p>
</blockquote>
<p>Da Dr. Moore blev spurgt: “Hvordan forklarer du oplysningerne i Koranen?” Svarede han:</p>
<blockquote>
<p>Det kan kun have været guddommeligt åbenbaret!</p>
</blockquote>
<h2 id="gennemlæsning-af-koranen-og-overvejelse-af-islam">Gennemlæsning af Koranen og overvejelse af islam</h2>
<p>Endnu en metode eksisterer til at bekræfte Koranens autenticitet for den der ikke kan forstå arabisk. En metode hvormed man kan blive absolut overbevist. Metoden går ud på at man objektivt gennemlæser Koranen i oversat mening og overvejer de rationelle argumenter. Efterhånden som man kommer igennem Koranen, kan man se at kun den der har skabt alt, kan beskrive det skabte på den måde som Koranen gør det.</p>
<p>Koranen beskriver mennesket og menneskets gensidige forhold så udførligt, og på en så detaljeret og usammenlignelig og provokerende måde, at man tydeligt kan se at det ikke er et menneske der beskriver disse ting. Uanset hvilket værk skrevet af et menneske man sammenligner med, så kan man se at intet andet end menneskets Skaber kan beskrive mennesket og menneskets forhold med hinanden på denne måde. Det er tydeligt at det er beskrevet af Den der har skabt mennesket, og ikke af en person der står udefra og observerer.</p>
<p>En anden metode hvorigennem man kan bekræfte at Koranen, og dermed islam, med absoluthed kommer fra Skaberen af mennesket, livet og universet, ligger i at man overvejer islam som samfundssystem og derefter sammenligner islam med menneskeskabte samfundssystemer. En sådan overvejelse vil også producere en absolut overbevisning i den objektive person da det kommer til at stå helt klart, at modsat de menneskeskabte systemer, som kapitalisme, demokrati, socialisme og kommunisme, så inderholder islam en usammenlignelig retfærdighed og natur der stemmer hundrede procent overens med menneskets natur, hvorimod de menneskeskabte systemer gør det modsatte, de er uretfærdige, uegnede, og årsagen til al den elendighed vi oplever rundt omkring i verdenen i dag.</p>
<h1 id="konklusion">Konklusion</h1>
<p>Islam er ikke en samling statiske regler der kan tvinges ned over hovedet på folk med magt, og uden dyb forståelse. Islam er heller ikke en samling teoretiske informationer der skal læres udenad, eller noget der skal læses som godnathistorier. Islam er heller ikke et åndeligt system der former vores forhold med det metafysiske, men som ikke har noget at sige i det praktiske liv.</p>
<p>Islam er et komplet system der bygger på et rationelt og intellektuelt fundament. Et fundament der etablerer en absolut overbevisning der stemmer overens med menneskets natur.</p>
<p>Når muslimer studerer islam, så skal de studere den på en omfattende og kreativ måde, en måde der frembringer den nødvendige motivation til at tænke mere og dybere over Allahs (swt) Mægtighed, og som frembringer i dem taknemmelighed og lydighed overfor Den, der har skabt dem.</p>
<p>Og Allah (swt) ved bedst!</p>
<h1 id="appendiks">Appendiks</h1>
<h2 id="evolutionsteorien">Evolutionsteorien</h2>
<p>Evolutionsteorien er så udbredt at den kort er nødvendig at komme ind på.</p>
<p>En teori som evolutionsteorien, der påstår at mennesket er blevet til ved en tilfældighed, er ikke en teori der bygger på realiteten, det er derimod en teori der bygger på forestilling og fantasi. Realiteten bekræfter på en absolut måde at ingenting opstår eller udvikler sig af sig selv ud af intet.</p>
<p>En vis grad af tilpasning af forskellige arter er observeret, men denne tilpasning er ikke en udvikling fra en type af art til en anden type af art, det er udelukkende en ubetydelig tilpasning til omgivelser og miljø. For eksempel når mennesker udvikler en tykkere hud hvis de lever længe i kolde omgivelser.</p>
<p>Denne ubetydelige tilpasning kan ikke ligge til grund for en komplet teori om evolution. Ej heller kan de fællestræk der er observeret arter imellem, som f.eks. fællestræk imellem mennesker og aber, ligge til grund for en komplet teori om evolution.</p>
<p>Evolutionsteoriens påstande om at vi ikke kan sanse arternes udvikling, fordi den foregår langsomt og gennem flere århundreder, er intet andet end formodning og fantasi, og det er ikke noget der tager udgangspunkt i den sanselige realitet. Realiteten viser os derimod, at den samme art altid får afkom i den samme art.</p>
<p>En teori uden et eneste rationelt belæg for dens autenticitet kan ikke erstatte de kendsgerninger som realiteten bekræfter entydigt og absolut.</p>
<p>Evolutionsteorien er ikke alene en ubekræftet teori, den er også en teori der modsiger den entydige og absolut bekræftede realitet, og intet andet end realiteten kan ligge til grund for sandheden.</p>
<p>Selv realiteten af de fossiler der findes, modsiger evolutionsteorien. Teorien påstår, at arter gennemløber en gradvis udvikling, hvilket nødvendiggør eksistensen af halv-fugl/halv-krybdyr eller halv-fisk/halv-krybdyr. Teorien hævder også at alle levende væsner udviklede sig af hinanden, trin for trin. Ifølge denne teori må antallet og variationen af disse “overgangsformer” kunne gøres op i millioner. Trods omfattende studier og tusinder opgravede fossiler er der imidlertid ikke fundet en eneste af disse overgangsformer.</p>
<p>Når jordens lag og fossilernes historie undersøges, kan det derimod konstateres at levende organismer fremkom samtidig. De ældste jordlag hvori fossiler er fundet, har en anslået alder på 520-530 millioner år. Forsiler som er fundet i dette jordlag dukkede lige pludselig op i fossilernes historie uden forfædre. Den enorme variation indenfor levende organismer fremkommer pludselig og uden udvikling. De fleste af de organismer som blev fundet i dette lag, har endvidere yderst avancerede organer, som for eksempel øjne, eller systemer der findes i organismer med en højt avanceret organisation, som for eksempel gæller, kredsløb osv.</p>
<p>Kendsgerningen er at man trods årelang forskning ikke har fundet en overgangsform der kan bekræfte levende organismers gradvise udvikling fra primitive til højtudviklede arter.</p>
<p>Dertil påstår evolutionsteorien at livets og menneskets oprindelse skyldes en celle som opstod ved en tilfældighed og under primitive jordiske omstændigheder. Teorien om denne tilfældigt opståede celle er dog en klar antagelse uden rationelt eller sanseligt belæg idet realiteten bekræfter, at intet kan opstå af sig selv ud af intet. Og det er ikke kun cellens tilfældige dannelse som er irrationel. Selv dannelsen af et enkelt af cellens tusinder proteiner er umulig under naturlige forhold.</p>
<p>I hæmoglobin-molekylet, som er et livsvigtigt protein, er der 574 aminosyrer. Der findes 280 millioner hæmoglobin-molekyler i de enkelte af kroppens billion røde blodlegemer. Den tilfældige dannelse af blot et enkelt protein kan ikke bekræftes rationelt, for slet ikke at tale om dannelsen af et rødt blodlegeme. Evolutionsteorien bygger således på adskillige fantasier allerede ved den fase som omhandler dannelsen af et enkelt protein.</p>
<p>Når denne teori alligevel er alment accepteret og betragtes som den mest sandsynlige forklaring på livets og menneskets oprindelse, så skyldes det ikke dens autenticitet eller rationelle belæg. Det skyldes derimod dens proklamerede videnskabelige status samt prioritering af videnskabelige teorier over religiøse betragtninger grundet den vestlige kulturarv. En kulturarv der bevirker at religiøse holdninger bliver anset som irrationelle, postulerende og useriøse.</p>
<p>Kendsgerningen er dog at fortalerne for evolutionsteorien benytter sig af videnskabelig forklædning for at retfærdiggøre deres holdninger. Men i praksis har de ikke bekræftet denne teori, hverken gennem sansning, videnskabelige opdagelser eller eksperimenter, trods deres langvarige forsøg herpå.</p>
<p>Spørgsmålet om menneskets og livets oprindelse kan derfor ikke besvares af evolutionsteorien. Og de irrationelle hypoteser, der forklarer eksistensens oprindelse ud fra tilfældighed bør derfor forkastes af ethvert objektivt tænkende væsen. Vore rationelle overvejelser af de eksistentielle spørgsmål kan således ikke bygge på disse antagelser og teorier, der oven i hatten direkte modstrider realiteten entydigt og absolut.</p>
</body>
</html>
